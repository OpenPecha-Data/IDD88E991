༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W1PD159412
ImageGroup:
ISBN:
12PD19610
n/a
LCCN:
n/a
Title:
རྡོ་དགོན་གསང་བདག་རྡོ་རྗེའི་རྩོམ་རིག་རྩོམ་ཆོས་ཕྱོགས་བསྒྲིགས།
སྒྱུ་རྩལ་གྱི་ཞིང་ཁམས།
rdo dgon gsang bdag rdo rje'i rtsom rig rtsom chos phyogs bsgrigs/_sgyu
rtsal gyi zhing khams/
Author:
གསང་བདག་རྡོ་རྗེ་
|gsang bdag rdo rje
n/a
Descriptor:
Original Publication:
In/a;n/a
Place:
Publisher:
pe cin/
Imi rigs dpe skrun khang /
n/a
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
n/a
n/a
Scanned at Tibetan Buddhist Resource Center, Southwest University of Nationalities,
Chengdu, China.



1:|:
l
ཀྱི
བོད་ལྗོངས་ བྱ་ བྱ་ལེམ ལོ་
PER
“21 1 T"
#B#1458E
1:|:23
༈
རྡ་དགན་གསང་བདག་ཧ་ཛིའི་རྩམི་རིག་
བརྩམས་&ཡེ་ཤུགས་ཞིག། །
མི་རིགས་དཔེ་སྐྲུན་ཁང༌།
*



རྩོམ་པ་པོའི་སྐུ་པར།



བོད་ལྗོo པ་ ལྟ་བས་
, ;
“21 1 T= " — #9# 55 ཟླ
pt; #*
༈ ཧ་དག་ན་གསང་བདག་ཧ་རིའི་རྩམ་རིག་
བརྩམས་ཚོས་ཕུགས་སྒྲིག།
མི་རིགས་དཔེ་སྐྲུན་ཁང་།



ལོ་རྒྱུས་མདོར་བསྡུས།
རྡོ་དགོན་གསང་བདག་རྡོ་རྗེ། 1945ལོར་འཁྲུངས། བོད་ལྗོངས་སློབ་
གྲྭ་ཆེ་མོའི་རིག་གཞུང་སློབ་གླིང་གི་དགེ་རྒན་ཆེ་མོ་བ་དང༌། ཞིབ་འཇུག་སློབ་
མའི་སློབ་དཔོན། རིག་གཞུང་སློབ་གླིང་གི་བོད་སྐད་ཡིག་རྩོམ་རིག་གི་རྒྱལ་
ཁབ་རིམ་པའི་སློབ་གསོའི་རུ་ཁག་གི་སྣེ་ཁྲིད་པ་དང་། བོད་ལྗོངས་རིག་རྩལ་
ལྷན་ཚོགས་ཀྱི་གདན་ཞུས་ཞིབ་འཇུག་པ་དང༌། བོད་རང་སྐྱོང་ལྗོངས་སློབ་
གཞི་ཞིབ་བཤེར་ཨུ་ཡོན་དང༌། ཀྲུང་གོ་རྩོམ་པ་པོ་ལྷན་ཚོགས་བོད་ཡན་ལག་
ལྷན་ཚོགས་ཀྱི་ཚོགས་མི་བཅས་ཡིན་ལ། 2006ལོར་རྒྱལ་ཁབ་སློབ་གསོ་པུའུ་
ནས་རྒྱལ་ཁབ་རིམ་པའི་གྲགས་ཅན་དགེ་རྒན་གྱི་མིང་གནས་བསྩལ་བ་སོགས་
རྒྱལ་ཁབ་དང་ཞིང་ཆེན་རིམ་པའི་གཟིགས་བཟོས་ཀྱང་མི་ཉུང་བ་ཞིག་ཐོབ་ཡོད།
མི་ལོ་ལྔ་བཅུ་ཙམ་གྱི་རིང་སློབ་གསོའི་བྱ་གཞག་ཁོ་ནའི་ཐོག་ལྷག་བསམ་རྣམ་
དག་གི་ཐོག་ནས་འབད་པ་ལྷོད་མེད་ཀྱིས་སློབ་མ་མང་པོ་ཞིག་གསོ་སྐྱོང་གནང་
ཡོད་ཅིང་། སློབ་མ་དེ་དག་ཀྱང་རང་རང་གི་ལས་གནས་ཐོག་གཙོ་ཤུགས་ཀྱི་
ནུས་པ་འདོན་བཞིན་ཡོད་ལ་སློབ་མ་མི་ཉུང་བ་ཞིག་ལ་མཐོ་རིམ་ཆེད་ལས་ཀྱི་གོ་
མིང་ཡང་ཐོབ་ཡོད། སློབ་ཁྲིད་ཀྱི་ཞར་ཞོར་དུ་ཞིབ་འཇུག་གི་ལས་ཀ་རྒྱུན་
འཁྱོངས་མཛད་ནས་སྙན་ངག་གི་སློབ་དེབ་《 མིག་ཡིད་རྣ་བའི་དགའ་སྟོན་》
དང་། 《 བོད་ཀྱི་སྤྱི་སྐད་སློབ་དེབ།》 བོད་རྒྱ་དབྱིན་གསུམ་ཤན་སྦྱར་གྱི་《ཞེ་
སའི་ལག་དེབ་བློ་གསར་དགའ་སྟོན།》《བོད་ཀྱི་ཡུལ་སྲོལ་རྣམ་བཤད་》བཅས་



དང་། 《བྱིས་སྒྲུང་གྲགས་ཅན་ལྔ་》ཞེས་པའི་འགྱུར་རྩོམ་ཞིག་བཅས་བརྩམས་
དེབ་ཁག་གཅིག་དཔེ་སྐྲུན་གནང་ཡོད་པ་དང་། དཔྱད་རྩོམ་ཡང་མི་ཉུང་བ་
ཞིག་བརྩམས་སྤེལ་གནང་ཡོད་ལ། བཅད་ལྷུག་སྤེལ་གསུམ་གྱི་སྒྱུ་རྩལ་གྱི་བརྩམ་
བྱ་ཡང་མང་པོ་ཞིག་རྩོམ་སྤེལ་མཛད་དེ་དུས་དེབ་ཁག་ནང་འཁོད་པ་རྣམས་ལ་
རྒྱ་ཆེའི་ཀློག་པ་པོའི་དགའ་བསུ་ཐོབ་པ་བྱུང་ཡོད་པ་བཅས་སོ། །



དཀར་ཆག
>>
....
བཅོས་མིན་གྱི་གཏམ་སུག་རྩེ་ལས་འཕོས་པའི་གར། ……………….
དང་པོ། ཚིགས་བཅད་སྙན་ངག…………………………….
གཤིན་རྗེའི་ལག་ནས་ཚེ་སྲོག་འཕྲོག་པ། .…………………………
ད་སྐད། .……………………
དྲིན་ཅན། …..………………
བློ་གྲོས་ཀྱི་ནོར་གཞོང་། ..…………………………….
བསྟོད་ཚིག་མུ་ཏིག་ཕྲེང་བ། ..…………………….…………………….
རྣམ་པར་བཀྲ་བའི་རི་མོ། ...
གཞས་ཚིག་ཐུང་ཐུང་གཉིས། ..….…………………………. (12)
གངས་གཞོན། .…………………. •......…….( 13)
དངུལ་ལོར་གྱི་སྨྱོ་ནད། ..………….………………………… (14)
འདུ་བྲལ། .….………………....……………………....…….………….....(16)
《སྤང་རྒྱན་མེ་ཏོག་》རྒྱལ་གྱུར་ཅིག ...……………………….(21)
བོད་རང་སྐྱོང་ལྗོངས་དབུ་བརྙེས་ནས་ལོ་བཞི་བཅུ་འཁོར་
བར་རྟེན་འབྲེལ་ཞུ། ….………… . ....………………. (23)
རྩྭ་ཐང་ཐོག་གི་མཛའ་གླུ། ། ……………………………………………………………… (25)
དུག་གསུམ།………………………….
(26)
ཤེས་བྱའི་ནོར་མཛོད། .…………… … …… (28)
མདུན་སྐྱོད་ཀྱི་དུང་བརྡ།
.............(29)



འོད་སྟོང་འབར་བའི་འགྱུར་ལྡོག .……………….…………… (30)
ལྕགས་སྦྲུལ་གནམ་ལོ་གསར་བཞད་ལ་རྟེན་འབྲེལ་ཞུ། … (32)
དཔའ་བོའི་གཟུགས་བརྙན་ཇི་སྲིད་བར་དུ་གནས།… (35)
བཀྲ་ཤིས་གནམ་ལོ་གསར་བཞད། ..………………. (37) |
ཤེས་བྱའི་མེ་ལོང༌། ..…..…......…...............(39)
སྤྱོད་བཟང་འཚོལ་བ། ..………………….……………………………..…….… (40)
བཀུར་འོས་ཀྱི་གོ་ས་དང་སྒྲུབ་འོས་ཀྱི་ནོར། . (41)
ཀུན་དགའ་དོན་གྲུབ། .……………… ………… (42)
བརྗིད་ཆགས་ཀྱི་གྲུ་འཛིན་གཉིས་པའི་གཞལ་མེད་ཁང་། ... (46)
བསྟོད་དབྱངས་བློ་གསར་མགུལ་རྒྱན། ..…………… (48)
བརྒྱད་གཅིག་ལ་འབུལ་བའི་གླུ་དབྱངས། .…………………… (51)
སྐད་གླུ། ……..…………………..………………….……………………....…….…. (53)
སྙིང་གཏམ་ཚིག་གསུམ། ..
. (54)
ལོ་ངོ་ལྔ་བཅུའི་འབྲས་བཟང་། .… … (56)
དྲང་ལྡོག་ཀ་ཕྲེང་བཀྲ་ཤིས་དབྱངས་སྙན། ..………………… (58)
གཉིས་པ། ཀུན་འཁོར། … ………… .… … (62)
བོད་རང་སྐྱོང་ལྗོངས་བཙུགས་ནས་ལོ་ཉི་ཤུའི་རིང་གི་འབྲས་
བཟང་ལ་བསྔགས་པའི་ཀུན་འཁོར་རང་བློའི་རྩི་བཅུད། ... (62)
འབད་བརྩོན་གྱི་སྐུལ་མ། ། ，…….…...…....... ( 65)
ཕ་ཡུལ་དྲན་གླུ། .………………………………………………… ( 67)
རྒྱང་གླ། ....................….....….........
( 69)
གསུམ་པ། ལྷུག་རྩོམ། ………… ……… (71)
ནོར་བུ་དང་དེད་དཔོན། .… .…… …………… (71)



ཀློག་པ་པོའི་བྲག་ཆ།…… …….….…..….….… (74)
ས་ཕོ་འབྲུག་གི་ལོ་གསར་ལ་རྟེན་འབྲེལ་ཞུ། ………………… (76)
ཆུ་ཀླུང་། …
(78)
བཞི་པ། བརྩམས་སྒྲུང་ཐུང་ཐུང་། .………………………………. (83)
ཨབ་རས་འཁྱོག་པ་སྤེན་མའི་མདའ་གཞུ། .……………
(83)
གསར་གཏོད་ཆེན་པོ་ཞིག .... .....…........ (85)
ཡ་ང་བའི་གསར་གཏོད། ....…………… .… (86)
བྱིས་སྒྲུང་ཁག་གཉིས། ..……………. .......………….. ( 88)
གཟི་བྱུར་ཐང་ཁུག་གང༌། .………. ....…..…..……. ( 90)
ཇ་ཁང་ནང་གི་སྐད་ཆ། ……………………. ………………………………… (109)
ལྔ་པ། དམངས་སྒྲུང་། …………………….
( 111)
སྦྲུལ་ངན་ཐབས་ཀྱིས་བརྟུལ་བ། .
. ( 111)
རྒྱལ་མཚན་ཤི་ལོག
(120)
རྐྱེན་ངན་གྲོགས་སུ་གྱུར་པ། །
(135)
སྔོ་ལོ་ལངས་ནས་འཕྱར་བ། །
(143)
གླེན་པ། །
…………………….…………… ( 147)
ཐང་ཁུག་གཡོག་པ། ..… … ………… … (150)
ཨ་ཁུ་སྟོན་པའི་སྒྲུང་། ..…………….
...........……. ( 153)
སྐྱིད་ཟུར་ལགས་ཀྱི་སྒྲུང་། ..
• • • • • • • • •
6)



བཅོས་མིན་གྱི་གཏམ་སུག་
རྩེ་ལས་འཕོས་པའི་གར།
མཁས་དབང་རྡོ་དགོན་གསང་བདག་རྡོ་རྗེ་མཆོག་གིས་མཛད་པའི་རྩོམ་
རིག་བརྩམས་ཆོས་སྒྱུ་རྩལ་གྱི་ཞིང་ཁམས་ཞེས་བྱ་བ་འདི་ནི་ནང་དོན་ཕུན་སུམ་
ཚོགས་ཤིང༌། ཕུལ་དུ་བྱུང་བའི་བརྩམས་ཆོས་མང་པོའི་བརྩམ་བྱ་གང་དང་
གང་ལ་དེ་དང་དེ་ལ་འཚམས་པའི་སྙན་ངག་གི་རྩོམ་ཚུལ་དང་། ཉམས་འགྱུར་
མི་འདྲ་བའི་ཁྱད་ཆོས་མངོན་པར་གསལ་བ་སོགས་ཀློག་པ་པོའི་ཡིད་དབང་
འགུག་ཅིང༌། འབྱུང་འགྱུར་བོད་རིག་པའི་ཁྱབ་ཁོངས་སྤྱི་དང༌། ལྷག་པར་
རྩོམ་རིག་བྱ་གཞག་འཕེལ་རྒྱས་གཏོང་བ། ཡང་སྒོས་ བློ་ གསར་ གཞོན་ནུ་
རྣམས་ཀྱི་རིག་པའི་བློ་སྒོ་འབྱེད་པའི་གསེར་གྱི་ལྡེ་མིག་ལྟ་བུའི་ནུས་པ་མངོན་
གསལ་ཐོན་རྒྱུ་གདོན་མི་ཟ་བར་གུས་པས་རྗེས་སུ་ཡི་རང་ཞུ་བ་དང་ཆབས་ཅིག་
འདི་ལྟ་བུའི་ཕུལ་དུ་བྱུང་བའི་བརྩམས་ཆོས་ཕྱོགས་བསྒྲིགས་གནང་བ་འདི་དག་
དངོས་སུ་དཔེ་སྐྲུན་གནང་ཐུབ་ན་གང་ལེགས་ཡོང་གནས་ཞབས་འདེགས་ཀྱི་
ཆེད་བསམ་འཆར་ཞུ་རྒྱུ།
རྩོམ་རིག་བརྩམས་ཆོས་སྒྱུ་རྩལ་ཞིང་ཁམས་གདུགས། །
ལྔ་རིག་དོན་གཉེར་བློ་གསར་གསེར་གྱི་ལྡེ་མིག་གི །
ཡིད་ཀྱི་བུམ་བཟང་དགེ་བའི་ངོ་མཚར་ལ། །
ལྟ་འདོད་དབང་པོའི་མིག་གི་འདབ་སྟོང་གྲོལ། །
4
4



འདི་ནི་མཚན་སྙན་དུང་ལྟར་རབ་སྒྲོགས་པའི། །
གསང་བདག་རྡོ་རྗེའི་ཐུགས་ཀྱི་དཔལ་བེའུ་ལས། །
ཐོན་པའི་ངོ་མཚར་རྒྱལ་མཚན་མཐོར་བསྒྲེང་བའི། །
འཕྲིན་ལས་འཁོར་ལོ་ཉིད་མཐར་འཁོར་གྱུར་ཅིག །
བློ་གྲོས་ཕྲ་ཡང་བགྲང་བྱའི་འཁུར་ལྕི་བ། །
ནོར་བྲང་ཨོ་རྒྱན་ཞེས་བྱས་བཅོས་མིན་གཏམ།
མ་སྨད་ལྷག་བསམ་སུག་རྩེ་བཟློས་པའི་གར། །
རབ་ཡངས་ཤོག་བུའི་དོ་རར་འདི་སྙད་དོ། །
ནོར་བྲང་ཨོ་རྒྱན་གྱིས་ཕུལ།



དང་པོ། ཚིགས་བཅད་སྙན་ངག
གཤིན་རྗེའི་ལག་ནས་ཚེ་སྲོག་འཕྲོག་པ།
གཅིག་དགུ་གྱ་གསུམ་ལྔ་པའི་ཉེར་བདུན་ཉིན། །
བོད་ཚན་གྱ་ལྔ་འཛིན་གྲྭའི་སྤེན་པ་དང༌། །
ངག་དབང་ཕུན་ཚོགས་དང་ནི་ཉི་མ་བཅས། །
སྐྱིད་ཆུའི་ངོགས་སུ་སྒྲོ་འདོགས་གཅོད་ཅིང་རྒྱུ། །
ལང་ཚོ་ཆ་ཤས་ཡོངས་རྫོགས་ལུས་ཕྲ་མ། ། །
གནག་སྣུམ་མགོ་སྐྱེས་རླུང་གིས་གཡོ་བ་ཞིག །
རགས་ཁར་ཀྲོང་ངེར་རི་མོའི་གཟུགས་བརྙན་བཞིན། །
གནས་པའི་ཚུལ་ནི་སློབ་གྲོགས་གསུམ་པོས་རིག །
སྐབས་དེར་གྲོང་ཁྱེར་གློག་བཞུ་འབུམ་ཕྲག་རྣམས། །
འབར་ལ་ཉེ་བས་སྲིད་པའི་མིག་དེ་ཡང༌། །
རབ་ཏུ་སྐྱེངས་ནས་ཕྱི་མིག་ལྟ་བཞིན་དུ། ། །
རིངས་པའི་ཚུལ་གྱིས་ཆུ་ལྷའི་ཕག་ཏུ་བྲོས། །
ལྷ་སའི་མཚན་མོའི་རྣམ་པར་བལྟ་འདོད་པའི། །
སྐར་མའི་ཚོགས་ཀྱང་རིམ་བཞིན་མཁའ་ལ་ལྷགས། །
ཆུ་ཁར་སློབ་གྲོགས་གསུམ་གྱི་རྡོག་སྒྲ་དང༌། །



དྲག་རྒྱུགས་སྐྱིད་ཆུའི་གླུ་ལས་གཞན་མི་ཐོས། །
ཁོང་ཚོས་སླར་ཡང་ཕྱི་མིག་ལྟ་བའི་ཚེ། །
དེ་ནི་སྔར་བཞིན་རགས་རྩེར་ལངས་པ་མཐོང་། །
ཀྱེ་མ་འདི་ཅི་སྨྱོ་འམ་ཡང་ན་ནི། །
འཆི་བར་འདོད་དམ་དེ་ཡི་རྒྱུ་ཡང་ཅི། །
ཞེས་བསམ་སླར་ཡང་རིངས་པའི་ཚུལ་གྱིས་ནི། །
གཞོན་ནུ་མ་དེའི་གམ་དུ་ཉེ་བར་ལྷགས། །
ཝ་ཡེ་ལོག་མཛོད་གཅིག་པུར་འདིར་མ་བཞུགས། །
དབང་ཕྱོགས་ལྷུན་པོའི་སྤོ་ལ་བསིལ་ཟེར་ཅན། །
ལྷགས་འདི་ཁྱོད་ལ་འཕྱ་ཕྱིར་མ་ཡིན་ནམ། །
དུས་ཀྱི་འཁོར་ལོ་གར་སླེབས་མ་གཟིགས་སམ། །
ཞེས་པའི་ཚིག་འཇམ་ཞེ་སར་བཅས་སྨྲས་ཀྱང་། །
དེ་ཡི་རྣ་བའི་བུ་ག་འགག་པ་བཞིན། །
བཟང་ངན་ལན་གྱི་བརྙས་པ་ཅང་མ་བྱུང་། །
འདི་ནི་ངེས་པར་རང་སྲོག་ལྕེབས་པ་ལ། །
གདོན་མི་ཟའོ་སྙམ་པའི་སྤེན་པ་ཡིས། ། །
ཉེ་བར་སོང་ནས་འཛིན་པར་འདོད་པ་ལ། །
སྐད་ཅིག་ཉིད་དུ་དེ་ནི་ཆུ་ལ་ལྕེབས། །
དྲག་རྒྱུགས་སྐྱིད་ཆུ་དགའ་མ་ཐོབ་པ་ཡིས། །
བཞད་གད་སྒྲ་བཅས་མཛེས་མ་ཁྱེར་ནས་བྲོས། །
ངག་དབང་ཕུན་ཚོགས་དང་ནི་སྤེན་པ་ཡིས། །
དྲག་ཕྱུར་རླབས་ཀྱི་ཀློང་དུ་དེ་མར་མཆོངས། །
དཔུང་པ་གཏུམ་པོ་གསུམ་གྱིས་རྒོལ་བའི་མཐར། །



ཆུ་ཀླུང་དེ་ཡིས་དགའ་མ་བཞག་ནས་བྲོས། །
ཨེ་མ་གཞོན་ནུའི་ཚེ་སྲོག་གཤིན་རྗེ་ཡི། །
ཕོ་ཉའི་ལག་ནས་འཕྲོག་པ་ཅིས་མི་མཚར། །
ད་སྐད།
ད་ཤར་སོང་མི་རིགས་སྲིད་ཇུས་ཉི། །
ད་འོད་ཟེར་འབུམ་ཕྲག་འཕྲོ་བཞིན་ཤར། །
ད་སྲིད་བཟང་ཉིན་བྱེད་འོད་ཟེར་དེ། །
ད་བོད་ཀྱི་ལྔ་རིག་པད་མར་འཕྲོས། །
ད་རང་སྐད་སྤྱོད་པར་ངོ་ཚ་ན། །
ད་དེ་བས་ངོ་ཚ་མེད་པ་ཅི། །
ད་རང་སྐད་མི་ཤེས་ངོ་ཡང་ཚ། །
ད་རང་སྐད་མི་སྤྱོད་ཞེ་ཡང་ཁྲེལ། །
ད་རང་ཡིག་མི་ཤེས་ཡིག་རྨོངས་དངོས། །
ད་རང་སྐད་མི་ཤེས་ལྕེ་མེད་འདྲ། །
ད་མི་ཤེས་སྦྱོང་བའི་དུས་ལ་བབས། །
ད་ཤེས་པ་སྤྱོད་པའི་དུས་ལ་བབས། །
ད་མི་ཤོད་ག་དུས་ཤོད་སྙམས་ནས། །
ད་མི་བཤད་བསམས་ཀྱང་ཤོད་པར་ཐལ། །
ད་ད་ཞེས་ད་ཡིག་དུ་མ་ཡི། །
ད་སྐད་འདི་དབང་མེད་ཤོར་སོང་ངོ༌། །
བོད་ཁ་བ་ཅན་གྱི་ཡུལ་ཁམས་འདིར། །



ZK
ZK
ZK
DK
DK
ZK
DK
a
བོད་བློན་པོ་ཐོན་མིས་ཐོག་དྲངས་པའི། །
བོད་ལོ་པཎ་རིམ་པར་བྱོན་རྣམས་ཀྱིས། །
བོད་རིག་པའི་སྒོ་འཕར་ཡངས་པོར་ཕྱེ། །
བོད་རིག་གནས་རྗེས་འཛིན་འཕེལ་རྒྱས་ཕྱིར། །
བོད་རང་རིགས་རྣམས་ཀྱིས་མ་འབད་ན། །
བོད་སྔོན་བྱོན་མཁས་པའི་མདུན་ས་དང་། །
བོད་ཕྱི་ནང་མཁས་པར་ངོ་ཡང་ཚ། །
འདི་རྣ་བར་འཇེབས་པའི་གཏམ་མ་ཡིན། །
འདི་རང་སེམས་གསོ་བའི་གླུ་ཡང་མིན། །
འདི་ཚིག་སྦྱོར་མཛེས་པའི་རྒྱན་མིན་ཏེ། །
འདི་དྲན་སྐུལ་ད་སྐད་ཚིག་གསུམ་ཡིན། །
ཚིག་སྙན་པོའི་སྦྱོར་བ་འདི་ན་མེད། །།
དོན་ལྐོག་གྱུར་གོ་དཀའ་འདི་ན་མེད། །
ཚིག་འདི་ལ་ནོངས་པའི་གཞི་མཆིས་ཚེ། །
བློ་གཟུར་གནས་ཀུན་གྱི་སྤྱན་སྔར་ཆགས། །
དྲིན་ཅན།
འཇིག་རྟེན་གསར་དུ་བསྐྲུན་པའི་ལག་པ། །
འཇིག་རྟེན་འཕེལ་ཕྱོགས་ཉན་པའི་རྣ་བ། །
འཇིག་རྟེན་གནས་ལུགས་སྨྲ་བའི་རོ་འཛིན། །
འཇིག་རྟེན་ལེགས་ཉེས་ལྟ་བའི་མིག །
ཁྱེད་མེད་ན་ལག་ཟླུམ། །



ཁྱེད་མེད་ན་འོན་པ། །
ཁྱེད་མེད་ན་ལྕེ་ཟླུམ། །
ཁྱེད་མེད་ན་ལོང་བ། །
བློ་གྲོས་ཀྱི་ནོར་གཞོང།
གངས་ལྗོངས་སྐྱེ་རྒུ་མྱ་ངན་དྲག་པོས་རབ་ཏུ་གདུང་བའི་རྒྱུ་ཡི་གཙོ། །
གངས་ལྗོངས་རིག་རྩལ་རྒྱ་མཚོ་ཆེན་པོ་སྐམ་པར་ཉེ་བའི་གནས་སྐབས་སུ། །
བཅུ་གཅིག་གྲོས་གསུམ་ཚངས་པའི་རལ་ཀླུང་སྐབས་གསུམ་གནས་ལས་ཕབ་
པ་ཡིས། །
བཅུ་ཕྲག་རིག་པའི་ཆུ་གཏེར་ཆེན་པོ་སླར་ཡང་རྒྱས་པའི་དགའ་སྟོན་ཤར། །
རྩོམ་རིག་སྒྱུ་རྩལ་དུས་དེབ་རིན་ཆེན་སྟེགས་བུ་མཛེས་པའི་གྲུ་གཟིངས་ཀྱིས། །
རབ་ཏུ་དྲངས་པའི་བཅུ་ཕྲག་རིག་པའི་ལེགས་བཤད་ནོར་བུའི་ཕྲེང་བ་དག །
བློ་གསལ་གསར་སྐྱེས་གཞོན་ནུའི་ཚོགས་ཀྱི་མགྲིན་པ་མཛེས་པའི་དོ་ཤལ་དུ། །
སྤུད་ནས་བགྲང་བྱ་བཅུ་སོང་འབྲས་བཟང་མིག་ལྡན་ཀུན་གྱི་གཟིགས་མོས་
མཚར། །
རྩོམ་རིག་སྒྱུ་རྩལ་ངོ་མཚར་གཟིགས་མོ་ཀུན། །
འཆར་བའི་རྩོམ་རིག་སྒྱུ་རྩལ་དུས་དེབ་འདི། །
འཇིག་རྟེན་བདེ་སྡུག་འབྱོར་རྒུད་སྣ་ཚོགས་དང་། །
དགའ་སྡང་ཆགས་ཞེན་གསལ་བའི་མེ་ལོང་ཡིན། །
མི་ཚེའི་ལམ་བུ་གསལ་བའི་ལམ་མཁན་དང་། །
5



ལེགས་ཉེས་བླང་དོར་སྟོན་པའི་སྒྲོན་མེ་ཡིན། །
མི་མཁས་མཁས་པའི་ལམ་དུ་ཁྱོད་ཀྱིས་དྲངས། །
ཚུལ་མིན་ཚུལ་མཐུན་ལམ་དུ་ཁྱོད་ཀྱིས་འཇུག །
མཁས་རྣམས་ལེགས་བཤད་སྤེལ་བའི་སྟེགས་བུ་དང༌། །
བློ་གསར་རྩོམ་རྩལ་སྦྱོང་བའི་དོ་རའང་ཡིན། །
གཞུང་ལུགས་སྒྲོ་འདོགས་གཅོད་པའི་རྩོད་ར་དང༌། །
ལོག་རྟོགས་ཚར་གཅོད་བྱེད་པའི་གཡུལ་ས་ཡིན། །
ཁ་ལྗོངས་སྐྱིད་པའི་གླུ་དབྱངས་འདི་ལས་ཐོས། །
ཁ་ལྗོངས་དགའ་བའི་བྲོ་གར་འདི་ལས་མཐོང༌། །
ཁ་ལྗོངས་ཡར་ཐོན་དུང་བརྡ་འདི་ཡིས་སྒྲོག །
ཁ་ལྗོངས་ཤེས་རིག་རྒྱས་པའི་རྟགས་ཀྱང་འདི། །
བསམ་དངོས་དཔལ་ཡོན་དར་བའི་གྲོགས་པོ་དང་། །
ཚུལ་མིན་ལོག་པར་སྤྱོད་པའི་དགྲ་བོ་ཡིན། །
བགྲང་བྱ་ལྔ་ཟུང་བྱིས་པའི་ན་ཚོད་ལ། །
བརྗོད་པར་དཀའ་བའི་འབྲས་བཟང་ཁྱོད་ཀྱིས་བསྐྲུན། །
རྩོམ་རིག་སྒྱུ་རྩལ་ཀུན་གསལ་ཀློང་དུ་མཁས་པའི་གསར་རྩོམ་ཆུ་
འཛིན་འཁྲིགས། ། །
ལེགས་པར་བཤད་པ་སྤྲིན་གྱི་མེ་ཏོག་གསར་བུ་མྱུ་གུའི་བཅུད་དུ་སྨིན། །
རབ་དཀར་ཁ་བའི་རྡུལ་བརྩེགས་ཀྱིས་བསྐོར་བསིལ་ལྡན་ས་ལའི་སྨན་
ལྗོངས་འདིར། །
ལྔ་རིག་སྐྱེད་ཚལ་རབ་ཏུ་བཞད་ཅིང་འདབ་བརྒྱ་གྲོལ་བའི་བཀྲ་ཤིས་ཤོག །



བསྟོད་ཚིག་མུ་ཏིག་ཕྲེང་བ།
འཛམ་གླིང་རྩེ་མོ་མཛེས་པའི་རྒྱན་གཅིག་ཕུན་ཚོགས་གཏེར་གྱིས་ཕྱུག་
པའི་ས། །
ས་ཆེན་འདི་ན་ངོ་མཚར་ཆེ་བ་གཉིས་སུ་མེད་པ་གངས་ཅན་ལྗོངས། །
ལྗོངས་ཀྱི་མཛེས་པ་ལྟ་བས་མི་ངོམ་སྐབས་གསུམ་འབྱོར་པ་མ་ལུས་རྫོགས། །
རྫོགས་ལྡན་དཔལ་གྱི་ཁེངས་པ་འཕྲོག་བྱེད་ཅན་བཞིའི་འབྲས་བུས་རབ་ཏུ་
ཕྱུག་འགྱུར་ཐབས་ལམ་བཟང་པོའི་མཐུ་ལས་འདོད་ཡོན་ལྔ་ལ་མངོན་པར་
སྤྱོད། །
སྤྱོད་བཟང་མི་རིགས་ཉིན་མཚན་དྲུག་ཏུ་དགའ་བདེའི་དཔལ་ལ་རོལ་བའི་
དབྱངས། །
དབྱངས་བདུན་རྫོགས་པའི་མགྲིན་པའི་རྫ་རྔ་ཕྱོགས་ཀྱི་འཁོར་ལོ་འགེངས་
པའི་ཞིང༌། །
ཞིང་མཆོག་དམ་པ་ལྷ་ལྡན་ཡུལ་གྲུ་བརྒྱད་ལྡན་སྐྱིད་ཆུ་རྒྱུགས་པའི་ཡུལ། །
ཡུལ་གྱི་མཛེས་སྡུག་ཡོད་དགུ་འཛོམས་པ་དེང་རབས་ཅན་གྱི་འཛུགས་སྐྲུན་
རྨད། །
རྨད་བྱུང་མི་རིགས་སྲིད་ཇུས་བཟང་པོའི་ངོ་མཚར་འབྲས་བུ་ཕྱོགས་བཅུར་



ཁྱབ། །
ཁྱབ་བོ་དྲི་མེད་ཏང་གི་མཁའ་ལས་བཅུ་གཅིག་གྲོས་ཚོགས་གསུམ་པ་ཡི། །
རབ་གསལ་འོད་ཟེར་འབུམ་གྱིས་བསྐོར་བའི་ཇུས་བཟང་བཅུ་གཉིས་བདག་
པོའི་འོད། །
ཟབ་ཡངས་མཁྱེན་བརྩེའི་ཏང་གི་དགོངས་པ་རྒྱ་མཚོའི་ཀློང་ལས་ལེགས་
འཁྲུངས་པའི། །
མི་རིགས་སྲིད་ཇུས་གཉིས་སྐྱེས་རྒྱལ་པོ་དྲི་བྲལ་ཆ་ཤས་ཡོངས་རྫོགས་དེ། །
དབང་ཕྱོགས་ལྷུན་པོའི་སྤོ་ལ་འཛེགས་ཏེ་རབ་དཀར་བཞིན་རས་ངོམ་པ་ན། །
འཛམ་གླིང་རྩེ་མོའི་རབ་མཛེས་ཀུ་མུད་རབ་དཀར་འདབ་མ་རབ་ཏུ་གྲོལ། །
ཆོས་ལུགས་སྲིད་ཇུས་ཉི་མ་གཞོན་ནུ་འོད་སྟོང་འཕྲོ་བའི་ཁོར་ཡུག་ཏུ། །
ངུར་སྨྲིག་གོས་ཀྱིས་རྣམ་པར་མཛེས་པའི་དགེ་འདུན་མཚམས་སྤྲིན་མདངས་
ཀྱིས་བསྐོར། །
ཆོས་ལྡན་ཞིང་སར་ཆོས་ལུགས་སྲིད་ཇུས་དོན་དུ་འཁྱོལ་བས་ཆོས་ཀྱི་སྒྲ། །
ཆོས་བཞིན་སྤྱོད་པའི་རྒྱལ་གཅེས་ཆོས་པས་རང་རང་མོས་པ་ཇི་བཞིན་སྒྲོག །
འཐབ་ཕྱོགས་གཅིག་གྱུར་ངོ་མཚར་ནོར་བུ་འཛམ་གླིང་རྩེ་མོའི་ཅོད་པཎ་དུ། །
བཏགས་པའི་ཟེར་བརྒྱ་རབ་ཏུ་འབར་བས་རྒྱལ་གཅེས་ལྷག་བསམ་པད་མ་
བཞད། །
རླབས་ཆེན་མེས་རྒྱལ་སྤྱི་ཚོགས་རིང་ལུགས་དེང་བཞིའི་དཔལ་གྱི་རྩེར་སོན་
ཕྱིར། །
ལས་རིགས་ཁག་གི་མི་སྣ་ཡོངས་ཀྱི་བརྩོན་སེམས་རྦ་རླབས་ཆེས་ཆེར་རྒྱས། །
ང་དྲུག་མི་རིགས་རླབས་ཆེན་མེས་རྒྱལ་ཁྱིམ་ཚང་ཆེན་པོའི་ཁོར་ཡུག་ཏུ། །
མཛའ་མཐུན་གཅིག་སྒྲིལ་དེང་རབས་ཅན་གྱི་ཀྲུང་གོའི་ཁྱད་ལྡན་སྟོབས་ལྡན་



སྤྱི་ཚོགས་རིང་ལུགས་འཛུགས་སྐྲུན་བྱེད་པའི་ངོ་མཚར་གཟིགས་མོར་ལྟ་འདོད་
པའི། །
བསིལ་ཟེར་ཅན་དང་སྲིད་པའི་སྒྲོན་མེ་ཉིན་མཚན་རེས་འཁོར་མཁའ་ལ་ལྷག །
མཛེས་སོ་མེས་རྒྱལ་ལྷ་ཡི་རྫིང་རིང་གི་ཀློང་དུ། ། །
ཉིན་བཞིན་ཡར་འཕེལ་བོད་ལྗོངས་དཀར་ཕྱོགས་ཀྱི་ཟླ་བ། །
སྤུན་ཟླ་མི་རིགས་བགྲང་ཡས་རྒྱུ་སྐར་ཀྱི་དབུས་སུ། །
རྒྱལ་གཅེས་ལྷག་བསམ་དཀར་བའི་བོད་ལྗོངས་ཀྱི་མི་དམངས། །
གསལ་ལོ་བོད་ལྗོངས་སྤྱི་ཚོགས་རིང་ལུགས་ཀྱི་མདུན་ལམ། །
འོད་ཟེར་ལྡན་པ་བོད་རིགས་མི་དམངས་ཀྱི་སེམས་སུ། །
ལམ་དེར་སྐྱོད་པའི་རྒྱལ་ཁའི་གཡུར་ཟ་ཡི་འབྲས་བུ། །
བོད་ལྗོངས་དངོས་མཐོང་སྐྱེ་བའི་འདྲེན་བྱེད་ཀྱི་ཡུལ་དུ། །
མི་རིགས་མཐུན་སྒྲིལ་རྒྱལ་ཁའི་གཡུར་ཟ་བའི་འབྲས་བུ། །
འཇིག་རྟེན་མེས་པོའི་བློ་ཡི་དཔོག་ནུས་སུ་བྲལ་འདི། །
གཡོ་མེད་འདེགས་པར་བཟོད་པའི་ནོར་འཛིན་གྱི་དགའ་མ། །
ཟླ་བའི་མ་མའི་ཀློང་དུ་མ་བྱིང་འདི་མཚར་རོ། །
རྣམ་པར་བཀྲ་བའི་རི་མོ།
ཁྱེད་གཟིགས་དང་རྣམ་བཀྲའི་རི་མོ་ཞིག །
ཕྱིན་ཟིན་པའི་ལམ་དུ་ལྷམ་མེར་གསལ། །
དེ་མཐོང་བས་ཀུན་དགའི་གཏམ་སྙན་པོ། །
ལག་སྨྱུ་གུ་འཛིན་པའི་ངག་ལས་བྱུང༌། །



གནམ་སྔོན་པོ་འདོམ་གྱིས་འཇལ་བ་དང་། །
སྤྲིན་དཀར་པོ་ལམ་ཚད་བྱེད་བཞིན་དུ། །
ལམ་ལེ་ཁྲིའི་ས་མཐོ་རྐང་ཟུང་གིས། །
འཇལ་ནུས་པའི་ཕོ་རྒོད་འགྲན་ཟླས་དབེན། །
ས་དཔག་ཚད་འབུམ་གྱིས་ཆོད་པ་དང༌། །
བྲག་གཡང་གཟར་ཆུ་ཀླུང་དྲག་རྒྱུག་སོགས། །
སྔར་འདབ་ཆགས་བགྲོད་པར་དཀའ་ན་ཡང༌། །
དེང་འཁོར་ལོ་སྒྲོ་ལྡན་རྒྱུགས་དང་མཚུངས། །
ཟབ་མུ་མཐའ་བྲལ་བའི་མཁའ་དབྱིངས་སུ། །
དངུལ་དཀར་པོའི་ཁྱུང་གསར་འཕུར་བ་ན། །
དྲེགས་ང་རྒྱལ་ཅན་གྱི་སྐར་མིག་བུ། །
འགྲན་མ་བཟོད་སྐྱེངས་ཏེ་བྲོས་སམ་སྙམ། །
ཡུལ་ལུང་པ་ཆེ་འབྲིང་ཆུང་གསུམ་དུ། །
བློ་རིག་པ་བཀྲ་བའི་ལོ་ཆུང་ཚོགས། །
གནས་ལྔ་ཡིག་རིག་པ་སློབ་པའི་ཕྱིར། །
ལག་དཔུང་གདང་སྦྲེལ་ནས་སློབ་གྲྭར་ཞུགས། །
བོད་གངས་ཅན་རིག་པའི་བང་མཛོད་ཀྱི། །
སྒོ་ཆེན་མོ་སླར་ཡང་ཕྱེ་བ་ན། ། །
མཛོད་ཆེན་པོའི་ནོར་བུ་བསམ་འཕེལ་གྱི། །
གཟི་འོད་མདངས་མཚོ་བཞི་གླིང་ལྔར་ཁྱབ། །
སྔར་རྒྱུག་ཐང་འཆང་བའི་སྤྲང་པོའི་བུ། །
དེང་རྒྱལ་ཁབ་བྱ་བའི་ཁུར་ཆེན་འཛིན། །
སྔར་ར་ལུག་འཚོ་བའི་རྫི་བོ་ཡང་། །
10



7
དེང་དཔུང་ཆེན་མཛུབ་བཀོད་བྱེད་པོར་གྱུར། །
མཛེས་ཁང་ཆེན་དཀར་པོའི་ནང་རོལ་དུ། །
ཕྱི་གོས་དཀར་གྱོན་པའི་འཚོ་བྱེད་རྣམས། །
ནང་སེམས་དཀར་ངང་རིང་དར་དཀར་གྱིས། །
ནད་ངན་པའི་རྩ་བ་དྲུངས་ནས་འབྱིན། །
ལམ་སྣུམ་ནག་བཏིང་བའི་ངོས་གཉིས་སུ། །
གྲོང་ཁང་ཆེན་ཚར་དུ་དངར་བའི་དབུས། །
གློག་འོད་སྣང་ཕྱོགས་ཀུན་ཁྱབ་པ་ཡིས། །
དུས་ཉིན་མཚན་འཁྲུལ་བའི་ངོ་མཚར་མཐོང༌། །
ཡུལ་སྐད་རིགས་མི་གཅིག་སྤུན་ཟླ་རྣམས། །
གོས་མི་གཅིག་ཁ་དོག་རྣམ་པར་བཀྲ། །
སྐད་མི་གཅིག་སྣ་ཚོགས་སྒྲར་སྨྲ་ཡང་། །
ཡིད་དགའ་བའི་གླུ་དབྱངས་ལྷན་ཅིག་སྒྲོག །
སྐྱིད་བསིལ་ལྡན་ས་ལའི་སྨན་ལྗོངས་འདིར། །
དེང་རྫོགས་ལྡན་གསར་པའི་དཔལ་བསུ་བ། །
དེ་མཐོང་བས་ལྷ་རྣམས་ཡིད་འཕྲོགས་ཏེ། །
ཆར་ཟིམ་བུར་སྤྲུལ་ནས་ས་ལ་འབབ། །
དུས་བགྲང་བྱ་བཞི་བཅུའི་ངོ་མཚར་འབྲས། །
མེས་ཚངས་པའི་བློས་ཀྱང་དཔོག་དཀའ་བ། །
བདག་ལྟ་བུས་རོ་འཛིན་བརྒྱར་སྤྲུལ་ཀྱང་། །
བརྗོད་ནུས་པའི་གོ་སྐབས་ཅང་སྲིད་དམ། །
11



གཞས་ཚིག་ཐུང་ཐུང་གཉིས།
མ་བརྗེད་དྲན་པ་མཛོད་ཅིག
སྙན་པའི་རང་སྐད་རྒྱག་དུས། །
ལྕེ་ལ་མདུད་པ་ཐེབས་སོང་། ། །
མི་རིགས་གཞན་གྱི་སྐད་དེ། །
མཆུ་གཏོའི་རྩེ་ནས་ལུས་སོང་། །
མཛེས་པའི་ན་བཟའ་སྤུ་ཕྲུག ། །
སྐེ་རགས་འཆིང་སྟངས་མི་ཤེས། །
ཀོར་དང་གོས་ཐུང་གྱོན་ཡང་། །
རང་སྐད་དྲན་པ་མཛོད་ཅིག །
ཕ་མིང་ཅི་ཟེར་མི་ཤེས། །
མ་མིང་བརྗེད་བཞག་གསུང་གིས། །
ཕ་ཡུལ་གངས་ཀྱི་ར་བ། །
མ་བརྗེད་དྲན་པ་མཛོད་ཅིག །
ཡིད་ལ་འཁོར་བྱུང་།
ཕ་ཡུལ་དྲན་རང་དྲགས་ནས། །
མིག་ཆུ་ཤོར་བ་མ་གཏོགས། །
ནུབ་ཕྱོགས་བདེ་ལྡན་ཞིང་ཁམས། །
སྐྱིད་པོ་མི་འདུག་མ་ཞུས། །
1༡



ཁ་བ་དཀར་པོ་འབབ་དུས། །
གངས་རི་ཡིད་ལ་འཁོར་བྱུང༌། །
སྤང་རྒྱན་མེ་ཏོག་མཐོང་དུས། །
རྩྭ་ཐང་ཡིད་ལ་འཁོར་བྱུང༌། །
གྲངས་མེད་རླངས་འཁོར་མཐོང་དུས། །
འབྲི་གཡག་ཡིད་ལ་འཁོར་བྱུང་། །
ཐོག་བརྩེགས་ཁང་ཆེན་མཐོང་དུས། །
ལྷ་ལྡན་ཕོ་བྲང་དྲན་བྱུང༌། ། །
གངས་གཞོན།
བརྩོན་འགྲུས་ཀྱི་གཤོག་སྒྲོ་རྒྱས་པའི། །
གངས་ལྗོངས་ཀྱི་ཐང་དཀར་གཞོན་ནུ། །
ཤེས་བྱ་ཡི་ནམ་མཁའ་ཡངས་པར། །
བློ་གྲོས་ཀྱི་གཤོག་རྩལ་ངོམས་ཤིག །
སྙིང་རུས་ཀྱི་གཡུ་རལ་རྒྱས་པའི། ། །
གངས་ལྗོངས་ཀྱི་གདོང་ལྔ་གཞོན་ནུ། །
ཤེས་བྱ་ཡི་ལྷུན་པོའི་སྤོ་ལ། །
བློ་གྲོས་ཀྱི་གད་རྒྱངས་སྒྲོགས་ཤིག ། །
སྙིང་སྟོབས་ཀྱི་ལུས་སྟོབས་རྒྱས་པའི། །
གངས་ལྗོངས་ཀྱི་འབྲོང་རྒོད་གཞོན་ནུ། །
ཤེས་བྱ་ཡི་བྱང་ཐང་ཡངས་པོར། །
བློ་གྲོས་ཀྱི་རྭ་རྩེད་ངོམས་ཤིག །
13



བློ་རྒྱུ་ནི་ཆུ་ལས་རིང་བ། །
བློ་རྩ་ནི་རི་ལས་བརྟན་པ། ། །
སེམས་པ་ནི་གངས་ལས་དཀར་བ། །
སེམས་རྒྱུད་ནི་བལ་ལས་འཇམ་པ། །
གངས་དཀར་གྱི་ཁྲོད་དུ་སྐྱེས་པའི། །
གངས་སེང་གི་བུ་ཞིག་མིན་ནམ། །
དངུལ་ལོར་གྱི་སྨྱོ་ནད།
དེང་སང་འཛམ་གླིང་སྟེང་དུ། །
དངུལ་གྱི་སྨྱོ་ནད་སླེབས་བཞག །
དངུལ་ལོར་མཐོང་མ་ཐག་ཏུ། །
དྲན་པ་གནས་ཀྱི་མི་འདུག །
གལ་སྲིད་ཕ་མགོ་མ་མགོར། ། །
འབུམ་ཕྲག་སྤྲོད་མཁན་བྱུང་ན། །
སྨྱོ་ནད་འཕོག་པའི་བུ་ཡིས། །
འཚོང་བར་ཐེ་ཚོམ་མི་འདུག །
མི་རྣམས་དངུལ་ལ་དགའ་ནས། །
དངུལ་གྱི་བྲན་གཡོག་རྒྱུགས་ཀྱིས། །
ཁྲེལ་དང་ངོ་ཚ་གཉིས་པོ། །
གར་སོང་གོ་རྒྱུ་མི་འདུག །
དེང་སང་སྒོར་མོ་རེ་ལ། །
རྒྱུ་འབྲས་རེ་རེ་འཚོང་གིས། །



རྒྱུ་འབྲས་ཁེ་པོ་དེ་འདྲ། །
ཡོད་འགྲོ་བསམ་པ་མ་བྱུང༌། །
དངུལ་གྱི་ཐང་གཞི་འཕར་བཞག །
ལེགས་བཤད་རིན་ཐང་ཆག་བཞག །
དེང་སང་ལེགས་པར་བཤད་པ། །
སྟེར་ཡང་ལེན་མཁན་དཀོན་པ། །
བླུན་པོ་འབུམ་ཕྲག་བདག་པོ། །
མཇལ་ཞུའི་འཚང་ཁ་རྒྱག་དུས། །
མཁས་པ་དངུལ་ཁུག་སྟོང་པ། ། །
རྡོག་བརྫིས་གཏོང་གྲབས་བྱེད་ཀྱིས། །
དཀར་པོ་ནག་པོར་མཐོང་ཞིང་། །
ནག་པོ་དཀར་པོར་མཐོང་བའི། །
དངུལ་གྱི་སྨྱོ་ནད་འཕོག་དུས། །
བརྫུས་མ་ཐམས་ཅད་བདེན་པ། །
དངུལ་ལོར་རྙོབ་པར་ཕྱིན་ནས། །
རྒྱུ་འབྲས་རྦབ་ལ་རིལ་སོང་། །
མཐའ་མར་གཉིས་ཀ་མེད་པར། ། །
མཛུབ་མོ་ཁ་ལ་བཅུག་སོང་། །
རང་བཞན་བདེ་རྒྱུར་གནོད་པའི། །
དངུལ་གྱི་སྨྱོ་ནད་དེ་འདྲ། །
འཕོག་ཟིན་བཅོས་ཐབས་དཀའ་བས། །
མ་འཕོག་སྔོན་འགོག་མཛོད་ཅིག །



འདུ་བྲལ།
བིཌཱུར་ཞུན་མས་བྱུག་པ་ཡི། །
དྭངས་ཤིང་སྔོ་བའི་མཁའ་དབྱིངས་སུ། །
འོད་ཟེར་འབུམ་ཕྲག་འཕྲོ་བ་ཡི། །
རྟ་བདུན་བདག་པོ་ལྷག་པར་གསལ། །
མར་གད་ཐགས་སུ་བཏགས་འདྲ་བའི། །
ཡངས་ཤིང་རྒྱ་ཆེའི་ནེའུ་གསིང་གཞི། །
མུ་མཐའ་བྲལ་བའི་ནམ་མཁའ་ལ། ། །
འགྲན་པ་བཞིན་དུ་ལྷག་པར་མཛེས། །
བལ་འཇམ་གཡང་དཀར་ལུག་ཁྱུའི་ཚོགས། །
བཟས་ལ་བཀྲམ་པའི་ངང་ཚུལ་ནི། །
གྲངས་ཡས་མཁའ་ཡི་རྒྱུ་སྐར་ཚོགས། །
ས་གཞི་ལ་ནི་འཕོས་པ་བཞིན། །
རྩྭ་ཐང་སྔོ་ལྗང་དགའ་ཚལ་གཞིར། །
གཟུགས་མཛེས་ཟླ་བཞིན་གཞོན་ནུ་མས། །
འགྱུར་ཁུག་དབྱངས་སྙན་གླུ་ལེན་བཞིན། །
རྒྱང་དུ་བལྟས་ནས་ཟླ་གྲོགས་སྒུག ། །
དེ་ཚེ་ཕ་མཐའ་མི་མངོན་རྩྭ་ཐང་སྔོ་སངས་མཁའ་ལ་འདྲེས་འདྲ་བའི། །
རྒྱང་རིང་ཕྱོགས་ནས་གླིང་བུའི་སྒྲ་དབྱངས་བསེར་བུའི་རླུང་དང་རབ་གྲོགས་
ཏེ། །
16 །



ལྷང་ལྷང་སྒྲོག་པ་དྲི་ཟའི་གླིང་བུར་སྐྱེང་པ་སྟེར་བར་འདོད་པའམ། །
ཡང་ན་ཡིད་འཕྲོག་ནུ་རྒྱུས་མ་དེའི་གྲེ་འགྱུར་དབྱངས་སྙན་འཇོམས་འདོད་
བཞིན། ། །
ཉེ་བར་ལྷག་ཚེ་ལང་ཚོའི་གཟི་བྱིན་ལྟ་བས་མི་ངོམས་གཞོན་ནུ་ཞིག །
གཡང་དཀར་ཁྱུ་ཚོགས་དལ་བུར་དེད་ཅིང་མཛེས་མའི་གླུ་ཡི་འདེགས་འཇོག་
དང་། །
འགྱུར་ཁུག་མཐུན་པའི་གླིང་བུ་འགྱུར་བ་ཐོས་པས་ལུག་ཁྱུའི་ཚོགས་དག་
ཀྱང༌། །
རོ་བརྒྱའི་རྩྭ་འཇམ་ཟ་བར་མི་རྩོལ་མགྲིན་པ་བཏེགས་ནས་ཉན་པར་བརྩོན། །
མཛའ་གཅུགས་ཟུང་གིས་དེད་པའི་ལུག་ཁྱུའི་ཚོགས། །
ཕན་ཚུན་ལྷན་ཅིག་འདྲེས་པའི་ངང་ཚུལ་ནི། །
མཛའ་གཅུགས་ཟུང་དེའི་ལྷད་མེད་དྭངས་གཙང་སེམས། །
ཕན་ཚུན་གཅིག་ཏུ་འདྲེས་པ་མཚོན་བྱེད་བཞིན། །
མཛེས་སྡུག་ཡིད་འོང་ཟླ་བཞིན་མ་དེ་ཡི། །
ཕྲ་ལྡེམ་ལུས་ཀྱི་འཁྲི་ཤིང་གཡས་ངོས་སུ། །
ངོ་ཚའི་ཟོལ་གྱིས་ཟུར་ཡང་འདྲེན་བྱེད་ཀྱི། །
སྒྲོ་ལྡན་ཕོ་གཞོན་བཞིན་ལ་ཡང་ཡང་འཕེན། །
གཞོན་ནུས་ལག་གི་གླིང་བུ་ཡི། །
སོར་མོའི་འདེགས་འཇོག་རབ་དོར་ནས། །
དལ་བུའི་ངང་དུ་གཞོན་ནུ་མའི། །
ཉེ་བའི་གམ་དེར་བསྐྱོད་དེ་འཁོད། །
མཛའ་བའི་སྙིང་གཏམ་ཡིད་ཀྱི་སྒོར། །
འཆར་བའི་མཐའ་ནི་ཡོད་མིན་ཏེ། །
17



ངོ་ཚའི་སྒྲོག་གུས་ན་མཉམ་ནི། །
གཉིས་པོའི་རོ་འཛིན་རེ་ཞིག་བཅིངས། །
གཏམ་གྱི་སྣེ་མོ་འདྲེན་པའི་ཚིག །
ཡང་ཡང་བསམས་ཀྱང་མ་བརྙེད་པས། །
རེ་ཞིག་ན་མཉམ་མཛའ་གཅུགས་ཟུང་། །
རི་མོར་བྲིས་པའི་གཟུགས་བརྙན་བཞིན། །
དེ་ནས་ཡིད་འཕྲོག་ལུས་ཕྲ་མས། །
ངོ་ཚའི་ཟོལ་གྱིས་རྐང་པ་ཡིས། །
ས་ལ་རི་མོ་འབྲི་བཞིན་དུ། །
སྐད་གཅོམ་ཆུང་ངུས་འདི་སྐད་སྨྲས། །
ཨེ་མ་རྩྭ་ཐང་ཀུན་གསལ་ངོས། །
བདག་པོར་འོས་པའི་རྟ་ལྗང་གསལ། །
བདག་གི་བློ་ཡི་དགའ་ཚལ་དུ། །
དྲོ་སྐྱིད་པད་མ་ཅི་ཡང་བཞད། །
ཅེས་སྨྲས་གནག་སྣུམ་དཀྱུས་རིང་གི །
འདྲེན་བྱེད་ཟུང་གི་སྒྲོ་ལྡན་ནི། ། །
ལང་ཚོ་རབ་རྒྱས་གཞོན་ནུ་དེའི། །
བཞིན་གྱི་འབེན་ལ་སླར་ཡང་འཕངས། །
ཕས་རྒོས་དཔུང་པ་གཏུམ་པོ་དག་གིས་མཚོན་ཆའི་འཕྲུལ་འཁོར་བསྐོར་བ་
ཡི། །
ས་རྡུལ་མཁའ་ལ་དཀྲིགས་པའི་དབུས་སུ་འཇིགས་ཞུམ་མེད་པའི་དཔའ་བོ་
དེ། །
རི་དྭགས་མིག་ཅན་མ་དེའི་མདུན་སར་མགོ་བོ་འདེགས་པར་མི་བཟོད་པ། །



ཇི་ལྟར་རི་སྐྱེས་བུ་མོའི་མདུན་སར་ཤ་ཁྱི་ངར་མ་སླེབས་པ་བཞིན། །
དེ་ཚུལ་རིག་པས་བཞིན་བཟང་མ་དེའི་ཡིད་ལ་འདི་ལྟར་བསམས་གྱུར་ཏེ། ། །
ཀྱེ་མ་འདི་ལྟར་དབེན་ཞིང་ཉམས་དགའི་གནས་མཆོག་འདི་རུ་ལྷན་ཅིག་ཏུ། །
གྲོགས་པའི་སྐལ་བཟང་ཐོབ་དཀའ་ཐོབ་འདིར་མཛའ་གཅུགས་སྙིང་གཏམ་མི་
སྨྲ་བར། །
ངོ་ཚའི་གེགས་ཀྱི་དབང་དུ་གྱུར་པའི་གནས་ནི་མིན་སྙམ་སླར་སྨྲས་པ། །
བདག་ནི་གཅན་གཟན་ཁྲ་བོ་མིན། །
ཁྱོད་ནི་ཡལ་གའི་རི་དྭགས་མིན། །
སྨྲ་བ་མེད་པར་རི་མོ་ལ། །
བྲིས་འདྲའི་ཚུལ་འདིས་ཅི་ཞིག་བྱ། །
ཞེས་སྨྲས་ཅུང་ཟད་ཁྲོས་པ་ཡི། །
ཟོལ་དུ་རྒྱབ་ཀྱིས་ཕྱོགས་ཏེ་གནས། །
དེ་ཐོས་གཞོན་ནུས་སྙིང་ལ་སྟོབས། །
སྐྱེད་པར་བྱས་ཏེ་ལན་སྨྲས་པ། །
མཐའ་བྲལ་རྩྭ་ཐང་གཡུ་མཚོའི་ངོས། །
རབ་མཛེས་དགའ་མའི་ཉ་རྒྱས་ཟླ། །
ཤར་བས་བདག་བློའི་ཀུ་མུད་ད། །
རབ་ཏུ་འབྱེད་པར་མཛད་རིགས་སོ། །
ཁྱོད་ཞལ་མཛེས་པས་ལྷའི་སྲས་མོ། །
ཁྱོད་གསུང་སྙན་པས་པི་ཝང་སྟེ། །
ཡིད་ཀྱི་ཆོམ་རྐུན་མ་ཁྱོད་ཀྱིས། །
བདག་ཡིད་རིང་ནས་བརྐུས་མིན་ནམ། །
དེ་ཐོས་དགའ་མའི་བུང་བ་ཡི། །



ཡིད་ལ་བདེར་གའི་སྤུ་ལོང་གཡོས། །
གཞོན་ནུའི་ལུས་ཀྱི་པད་མ་ལ། །
དམ་དུ་འཁྱུད་ཅིང་རྩི་བཅུད་འཐུང༌། །
མཛའ་བ་མི་ཕྱེད་དམ་བཅའ་ནི། ། །
ཡིད་ཀྱི་རྡོ་བར་རབ་བཀོད་ཅིང་། །
སྙིང་གཏམ་འཛད་མེད་ལྷུག་གླེང་བས། །
དུས་ཀྱང་སོང་བ་ཚོར་མ་འགྱུར། །
དེ་ཚེ་རྟ་བདུན་བདག་པོ་ཡང༌། །
མཛའ་གཅུགས་ཟུང་གི་གསང་གཏམ་གྱི། །
གེགས་སུ་འགྱུར་བར་རབ་དོགས་ཏེ། །
མྱུར་བར་ཆུ་ལྷའི་ཕང་དུ་བྲོས། །
ཆུ་འཛིན་ཡོལ་བའི་ཕག་ཏུ་ནི། །
ཉ་རྒྱས་ཐོས་འཛིན་བདག་པོ་ཡང་། །
མི་མངོན་ཚུལ་དུ་ལྷག་པ་ནི། །
སྙིང་གཏམ་ལྐོག་ཉན་བྱེད་པ་བཞིན། །
གློ་བུར་མུན་པ་སྟུག་པོ་ནི། །
རྩྭ་ཐང་ཁ་དོག་སྒྱུར་ཕྱིར་བྱུག །
མ་ངོམས་མཛེས་པར་ལྟ་འདོད་ཀྱང་། །
གཟུགས་ལ་ལྟ་བའི་གོ་སྐབས་འཕྲོག །
དེ་ཚེ་མཛའ་གཅུགས་ཟུང་དེ་ཡིས། །
མཚན་མོའི་སྐབས་གྱུར་ད་གཟོད་ཤེས། །
མཛའ་བའི་སེམས་ཀྱིས་བཅིངས་པ་གང༌། །
བསྐལ་པར་གྲོགས་ཀྱང་མི་ཚིམ་ན། །



གདུགས་གཅིག་ལྷན་ཅིག་འགྲོགས་པ་ཡིས། །
ཚིམ་པའི་ཆོག་ཤེས་སུ་ཞིག་མཆིས། །
མཛའ་བས་ངོ་ཚ་བསྒྲིབས་པ་ཟུང༌། །
དམ་དུ་འཁྱུད་ཅིང་མཆུ་འདབ་སྦྱར། །
དེ་ནས་གྱེས་ལ་འབད་བྱེད་ཀྱང་། །
ལག་པ་ཟུང་གིས་དམ་དུ་བཅིངས། །
རང་རང་གནས་སུ་ལྡེང་དགོས་པ། །
ལྡོག་ཏུ་མེད་པས་སོ་སོ་རུ། །
ཕྱོགས་ཀྱང་མཛའ་བས་བཅིངས་གྱུར་ཟུང་། །
གོམ་པ་རེ་ལ་ཕྱི་མིག་རེ། །
བསྐལ་བརྒྱར་གྲོགས་འདོད་སྐད་ཅིག་ཀྱང༌། །
བྲལ་བར་མི་ཕོད་དབང་བྲལ་གཉིས། །
དལ་བུ་དལ་བུར་མུན་པའི་ཁྲོད། །
མི་འདོད་བཞིན་དུ་སོ་སོར་གྱེས། །
སྔ་དྲོ་ལྷན་ཅིག་འཛོམས་པ་ཡི། །
དགའ་བ་དེ་ཡི་བརྒྱ་འགྱུར་གྱི། །
སྡུག་བསྔལ་དགོང་དྲོ་བྲལ་བའི་དུས། །
འབྱུང་སྙམ་སུ་ཡི་ཡིད་ལ་འཆར། །
《སྤང་རྒྱན་མེ་ཏོག་》རྒྱལ་གྱུར་ཅིག
ཡངས་ཤིང་མུ་མེད་གངས་ཅན་སྤང་ལྗོངས་སུ། །
མཛེས་སྡུག་རྣམ་པར་བཀྲ་བའི་མེ་ཏོག་ཅིག ། །



རབ་ཏུ་བཞད་པས་གངས་ཅན་ངག་རིག་ཚོགས། །
ཡིད་འཕྲོག་བསྔགས་བརྗོད་མགྲིན་གླུ་ཅི་ཡང་ལེན། །
ངོ་མཚར་ཆེ་བའི་སྒྲུང་གཏམ་སྣ་ཚོགས་དང་། །
སྙན་འཇེབས་དམངས་གླུ་སོགས་ཀྱིས་རབ་ཕྱུག་པའི། །
རིན་ཐང་གཞལ་མེད་ནོར་བུའི་དོ་ཤལ་འདི། །
འཛམ་གླིང་རྩེ་མོའི་མགྲིན་པ་མཛེས་པའི་རྒྱན། །
བགྲང་བྱ་ཉི་ཤུ་གཞོན་ནུའི་ལང་ཚོ་ལ། །
སྒྱུ་རྩལ་རྣམ་པར་བཀྲ་བའི་གོས་ཀྱིས་བཀླུབས། །
སྐྱེ་བོའི་བློ་མིག་འབྱེད་པའི་དབྱངས་སྙན་པོ། །
《སྤང་རྒྱན་མེ་ཏོག་》མཛེས་མས་ཀུན་ཡིད་འཕྲོག །
དེ་ཡང༌། 《སྤང་རྒྱན་མེ་ཏོག་》 ཏུ་གྲགས་པའི་དུས་དེབ་འདི་ནི་ཀློག་པ་
པོའི་གསེར་སྦྲང་འབུམ་ཕྲག་དུ་མ་དགའ་སྐྱིད་དུ་རོལ་བའི་རྩོམ་རིག་གི་མེ་ཏོག་
སྣ་བརྒྱ་བཞད་པའི་སྐྱེད་མོས་ཚལ་ཞིག་ཡིན་ལ། རྩོམ་པ་པོའི་གཡུ་སྦྲང་བརྒྱ་
ཕྲག་དུ་མའི་སྨྱུག་རྩེའི་གར་སྟབས་སྒྱུར་བའི་དོ་ར་ཡང་ཡིན། སྐྱེད་ཚལ་གྱི་དོ་ར་
འདི་ལས་འདས་ཟིན་པའི་བགྲང་བྱ་ཉི་ཤུའི་ནང་དུ་རིན་ཐང་གཞལ་དུ་མེད་ཅིང་
བློས་དཔོག་པར་དཀའ་བའི་འབྲས་བཟང་ཞིག་ཐོན་ཡོད་པ་ནི། སྐྱེ་བོ་འབུམ་
ཕྲག་དུ་མར་བསམ་པའི་རྒྱགས་ཕྱེ་དང༌། བློ་གྲོས་ཀྱི་འཚོ་བཅུད་འཛད་མེད་དུ་
སྟེར་ཡོད་ལ། སྒྱུ་རྩལ་གྱི་སྣང་བརྙན་སྣ་ཚོགས་ཀྱི་གཟིགས་མོ་ཡང་ཕུལ་ཡོད་པ་
མ་ཟད། སྨྱུག་འཛིན་པ་བརྒྱ་ཕྲག་དུ་མར་སྨྱུག་རྩེའི་གར་སྟབས་སྒྱུར་བའི་དོ་ར་
ཞིག་བསྐྲུན་པ་ལ་བརྟེན་ནས་རྩོམ་པ་པོ་གསར་པ་མང་པོ་ཞིག་སྐྱེད་བསྲིང་ཐུབ་
པ་བྱུང་ཡོད། དེས་ན་《སྤང་རྒྱན་མེ་ ཏོག་》ཅེས་སུ་འབོད་པའི་ དུས་དེབ་
འདིར་བསྔགས་བརྗོད་ཀྱི་དབྱངས་དང་། རྟེན་འབྲེལ་གྱི་བཀྲ་ཤིས་བདེ་ལེགས་
ཞུ་བ་དང་ཆབས་ཅིག་དུས་དེབ་རྩོམ་སྒྲིག་སོགས་ཀྱི་ཕྱག་ལས་གནང་མཁན་
22



ཡོངས་ལ་འདིར་ཆེད་དུ་སྐུ་འཚོ་གསལ་ཞིང་མཛད་འཕྲིན་རྒྱས་པའི་སྨོན་འདུན་
ཞུ་རྒྱུ་བཅས། དགེ་ལེགས་འཕེལ།
བོད་རང་སྐྱོང་ལྗོངས་དབུ་བརྙེས་ནས་ལོ་
བཞི་བཅུ་འཁོར་བར་རྟེན་འབྲེལ་ཞུ།
རབ་དཀར་ཁ་བའི་ས་འཛིན་གྱིས་བསྐོར་བའི། །
རབ་མཛེས་བསིལ་ལྡན་ས་ལའི་སྨན་ལྗོངས་འདིར། །
རླབས་ཆེན་ཏང་གི་མི་རིགས་སྲིད་ཇུས་ཀྱི། །
རླབས་ཆེན་ཉི་མ་འབུམ་གྱི་འོད་སྣང་འཕྲོས། །
གཅིག་དགུ་དྲུག་ལྔའི་གཟའ་སྐར་དགེ་བའི་ཉིན། །
གངས་ལྗོངས་སྐྱེ་འགྲོ་ཀུན་གྱི་རེ་བའི་འབྲས། །
རང་སྐྱོང་ལྗོངས་འདི་དངོས་སུ་དབུ་བརྙེས་ཏེ། །
གངས་ཅན་ལྗོངས་འདིར་ཕན་བདེའི་སྒོ་མོ་ཕྱེ། །
མི་ལོ་བཞི་བཅུའི་རིང་གི་འབྲས་བཟང་ཚོགས། །
རེ་རེ་ནས་བརྗོད་རོ་འཛིན་ངལ་མིན་ནམ། །
འོན་ཏེ་དུས་དྲན་དུས་ཆེན་ཁྱད་པར་ཅན། །
ལོ་ངོ་བཞི་བཅུ་འཁོར་བའི་ཉིན་མོ་འདིར། ། །
སྤྲོ་བ་ཁྱད་འཕགས་མཚོན་ཕྱིར་ཅུང་ཟད་ཙམ། །
དཀར་འཇམ་འདི་ན་སྤེལ་ལ་བདག་དགའ་འོ། །
མི་རིགས་མཐུན་སྒྲིལ་འོ་ཆུ་འདྲེས་པའི་གཞིར། །
ཅན་གཞིའི་འཛུགས་སྐྲུན་དབྱར་མཚོ་རྒྱས་ལྟར་འཕེལ། །
སྲིད་དཔལ་སློབ་གསོ་རིག་གནས་འཕྲོད་བསྟེན་དང་། །
23



འགྲིམ་འགྲུལ་བྱ་གཞག་དམངས་ཀྱི་འཚོ་བ་སོགས། །
འཇིག་རྟེན་བྱེད་པོའི་བློས་ཀྱང་དཔོགས་དཀའ་བའི། །
འཕེལ་རྒྱས་གནམ་ས་བསྒྱུར་ལ་སུ་མི་བསྟོད། །
ཡངས་ཤིང་རྒྱ་ཆེ་གཙང་ཞིང་ཉམས་དགའ་བའི། །
སློབ་གྲྭ་རྣམས་སུ་གྲངས་མེད་གསར་བུའི་ཚོགས། །
ཤེས་བྱའི་བདུད་རྩིར་ལོངས་སྤྱོད་སྐལ་བ་བཟང་། །
ཤེས་ལྡན་མི་སྣ་ཆར་ཤུལ་སྨྱུག་རྩ་བཞིན། །
སྨན་བཅོས་འཕྲོད་བསྟེན་བྱ་གཞག་འཕེལ་རྒྱས་ཀྱིས། །
བཞི་བརྒྱ་རྩ་བཞིའི་ནད་རིགས་ཀུན་བཅོམས་ཏེ། །
དུས་མིན་འཆི་བ་ལྡོག་པས་གཤིན་རྗེའི་ཡུལ། །
སྟོང་པར་ལུས་སམ་སྙམ་པའི་དོགས་པ་སྐྱེ། །
བརྙན་འཕྲིན་གློག་བརྙན་ཁ་པར་ལ་སོགས་པ། །
གྲོང་གསེབ་ལུང་ཁུག་གང་སར་ཁྱབ་གྱུར་ཏེ། ། །
དེང་རབས་ཅན་གྱི་དཔལ་ལ་སྤྱོད་པ་འདི། །
དེ་སྔ་རྨི་ལམ་ལ་ཡང་འཆར་སྲིད་དམ། །
གཞུང་ལམ་དྲ་བས་ཕྱོགས་ཀུན་ཁྱབ་པ་ཡིས། །
རི་ཁུལ་ལུང་ཁུག་གང་སར་རླངས་འཁོར་དག །
ཤར་བསྐྱོད་བྱས་པས་གཡག་དང་བོང་བུ་རྣམས། །
ལས་ཁྱུར་ངལ་གསོ་ཐོབ་ནས་སྐྱིད་ཉལ་བྱེད། །
ཏང་གི་བསྟན་པའི་དབུལ་བཅོས་ཕྱུག་འགྱུར་གྱི། །
ལམ་བཟང་ཐོག་བསྐྱོད་ཞིང་པའི་སྐྱེ་བོ་རྣམས། །
འཚོ་བ་ཡར་ངོའི་ཟླ་ལྟར་འཕེལ་གྱུར་ཏེ། །
འབྱོར་འབྲིང་གནས་ལ་ལོངས་སྤྱོད་དཔལ་ཐོབ་སྟེ། །



རྡོ་རྩིག་ཁང་བཟང་བ་གམ་ཅན་དུ་སྤོས། །
སྒོ་རྩར་ཤར་རླུང་རྟགས་ཅན་རླངས་འཁོར་བཞག །
ནང་དུ་བརྙན་འཕྲིན་རླུང་འཕྲིན་ཁ་པར་སོགས། །
དེང་རབས་དཔལ་ལ་ཅི་འདོད་བཞིན་དུ་སྤྱོད། །
གྲོང་ཁྱེར་རྣམས་སུ་བོད་ལུགས་རྒྱུན་སྲོལ་གྱི། །
བཀོད་པས་མཛེས་པའི་གསར་བསྐྲུན་ཁང་བཟང་ནི། །
རབ་མཛེས་ཉམས་དགའ་མཐོང་བས་བརྒྱ་བྱིན་གྱི། །
ཁང་བཟང་ས་ལ་འཕོས་ཞེས་སྐྱེ་བོས་གླེང་། ། །
ཡུལ་དང་མི་རིགས་མི་གཅིག་སྐྱེ་བོ་ཚོགས། །
སྐད་རིགས་མི་གཅིག་སྣ་ཚོགས་སྒྲར་བརྗོད་ཀྱང༌། །
སེམས་པ་གཅིག་མཐུན་དགའ་སྤྲོའི་གླུ་དབྱངས་ནི། །
མགྲིན་པ་གཅིག་ལས་བླངས་པ་ལྟ་བུར་མཐོང་། །
ཨེ་མ་བགྲང་བྱ་བཞི་བཅུའི་འབྲས་བཟང་ཚོགས། །
མ་ལུས་བརྗོད་པ་བདག་འདྲས་ག་ལ་ནུས། །
འོན་ཏེ་འདས་པའི་འབྲས་བཟང་འདི་དག་ལས། །
མ་འོངས་རེ་བར་ཡིད་ཆེས་ལྡབ་བརྒྱ་འཕེལ། །
རྩྭ་ཐང་ཐོག་གི་མཛའ་གླུ།
སྔོ་ལྗང་རྩྭ་ཐང་གཡུ་ཡི་གཞོང་པ་འདྲ། །
གཡང་དཀར་ལུག་ཁྱུ་མུ་ཏིག་ཕྲ་རྒྱན་འདྲ། །
རབ་མཛེས་བུ་མོ་འདི་ནི་ལྷ་ཡུལ་ནས། །
ཕྱུགས་རྫིའི་གླིང་བུ་ཉན་དུ་འོང་བ་འདྲ། །



ཕན་ཚུན་མིག་གིས་ཟུར་མདའ་འཕངས་པ་ནི། །
སྙིང་ལ་འཕོག་ནས་གདོང་ལ་དམར་མདངས་རྒྱས། །
མཛེས་མའི་གླུ་དང་ཕོ་གཞོན་གླིང་བུའི་སྒྲ། ། །
མཉམ་དུ་འདྲེས་པའི་སྒྲ་དབྱངས་རྩྭ་ཐང་ཁྱབ། །
ཕོ་གཞོན་གླིང་བུའི་འདེགས་འཇོག་དང་མཐུན་པའི། །
གླུ་དང་གར་ལ་རོལ་བའི་མཛེས་མ་དེའི། །
ཟློས་གར་མཐོང་བས་གཡང་དཀར་ལུག་ཁྱུའི་ཚོགས། །
རྩྭ་འཇམ་མི་ཟ་ལྟད་མོ་ལྟ་བར་འདུས། །
དེ་གཉིས་གཅིག་སེམས་གཅིག་ལ་ཆགས་པའི་གཏམ། །
ངོ་ཚའི་དབང་གིས་ཁ་ནས་འདོན་མི་ནུས། །
བརྩེ་སེམས་འགྱུར་བ་མེད་པའི་དམ་བཅའི་ཚིག །
གཞོན་ནུ་གཉིས་ཀྱི་ཕྲ་ཆུང་མིག་གིས་བཤད། །
དུག་གསུམ།
བདེ་བ་ཆེན་པོ་འདོད་ནས། །
འདོད་ཆགས་གྲོགས་སུ་བཀུག་པས། །
བདེ་ཆེན་ཐོབ་རྒྱུ་མེད་པར། ། །
འདོད་མེས་བདེ་བ་འཚིག་སོང༌། །
དགྲ་རྣམས་འདུལ་དགོས་བསམས་ནས། །
ཞེ་སྡང་གྲོགས་སུ་བཀུག་པས། །
ཞེ་སྡང་ཕྱོགས་བཞིར་ཟུག་ནས། །
ཐམས་ཅད་དགྲ་རུ་ལངས་བྱུང༌། །
26



དགྲ་རྣམས་སྲེག་པར་འདོད་ནས། །
ཁོང་ཁྲོའི་མེ་ལྕེ་སྤར་བས། །
རང་གཞན་བདེ་རྒྱུར་བཅས་པ། །
སྐད་ཅིག་ཉིད་ལ་འཚིག་སོང་། །
སྡུག་བསྔལ་སྤོང་དགོས་བསམས་ནས། །
ལུང་པ་གཞན་དུ་ཕྱིན་པས། །
སྡུག་བསྔལ་གསར་པ་ཞིག་གིས། །
ཕྱག་ཕེབས་གནང་བྱུང་གསུང་གིས། །
མྱུར་མགྱོགས་གནམ་གྲུར་བསྡད་ནས། །
ཉིན་མཚན་མེད་པར་ཕྱིན་ཀྱང༌། །
ད་དུང་འཁོར་བའི་མཚོ་ལས། །
ཐར་རྒྱུ་མེད་པ་གང་རེད། །
སྡུག་བསྔལ་གནོན་པའི་དབང་ཆ། །
དཔོན་ཆེན་རྣམས་ལ་མི་འདུག །
བདེ་བ་ཉོ་བའི་ཐབས་ཀྱང་། །
འབྱོར་ལྡན་རྣམས་ལ་མི་འདུག །
སྲིད་པ་སྣང་བར་བྱེད་པའི། ། །
ཉིན་བྱེད་འོད་སྟོང་ལྡན་ཡང༌། །
གཏི་མུག་བློ་ཡི་མུན་པ། །
སེལ་བའི་ནུས་པ་མི་འདུག །
ངལ་བ་འབྲས་མེད་མཐོང་ནས། །
གཏི་མུག་གཉིད་དུ་ཡུར་བས། །
དལ་བརྒྱད་འབྱོར་བཅུའི་རྟེན་བཟང་། །
27



དོན་མེད་སྟོང་ཟད་ཕྱིན་སོང་། །
སྨན་མཆོག་རིལ་བུ་གཅིག་གིས། །
འཁོར་འདས་ཐོབ་པ་གནང་དང༌། །
ས་ཆེན་གསེར་དུ་བསྒྱུར་ནས། །
རིན་དུ་ང་ཡིས་ཕུལ་ཆོག །
ཤེས་བྱའི་ནོར་མཛོད།
བོད་ལྗོངས་ཞིབ་འཇུག་དྭངས་གསལ་མེ་ལོང་ངོས། །
སྣ་ཚོགས་ཤེས་བྱའི་གཟུགས་བརྙན་རྟག་འཆར་བ། །
ངོ་མཚར་གཟིགས་མོས་ཤེས་རབ་མིག་ལྡན་ཀུན། །
ཡིད་འཕྲོག་བསྔགས་བརྗོད་མེ་ཏོག་ལན་བརྒྱར་གཏོར། །
བོད་ལྗོངས་ཞིབ་འཇུག་ཟབ་ཡངས་རྒྱ་མཚོ་ཆེར། །
འདྲེན་པའི་གྲུ་གཟིངས་རྨད་བྱུང་དུས་དེབ་འདི། །
མཁས་མང་ལེགས་བཤད་སྤེལ་བའི་ཞིང་ས་དང་། །
བློ་གསར་ཤེས་བྱའི་ནོར་བུ་ལེན་པའི་མཛོད། །
བོད་ལྗོངས་ཞིབ་འཇུག་ཤེས་བྱའི་ནམ་མཁའ་ལ། །
མཁས་མང་བློ་གྲོས་ཆུ་འཛིན་སྟུག་པོ་འཁྲིགས། །
དུས་དེབ་བརྒྱ་པའི་གྲུ་ཆར་བབས་དང་ལྷན། །
ཁ་ལྗོངས་ཤེས་རིག་ལོ་འདབ་རྒྱས་གྱུར་ཅིག །



མདུན་སྐྱོད་ཀྱི་དུང་བརྡ།
སྟོང་ཚོ་གསར་པར་གོམ་པ་སྤོས་དང་ལྷན།
སྤང་རྒྱན་མེ་ཏོག་བརྒྱ་པ་འདི་ཡང་བཞད།
བློ་གསར་སྨྱུག་རྩལ་སྦྱོང་བའི་དོ་ར་དང་། །
རྩོམ་ལ་མཁས་རྣམས་སྨྱུ་གུ་སྐྱོད་པའི་གཞི།
གཟིགས་དང་།
བརྒྱ་ཕྲག་སྤང་རྒྱན་མེ་ཏོག་གིས། །
འབུམ་ཁྲག་སྐྱེ་བོའི་བློ་མིག་ཕྱེ།
ལྔ་ཟུང་རིག་བརྒྱའི་ལྡུམ་རའི་ནང་།
ཨེ་མ་སྤང་རྒྱན་མེ་ཏོག་མཛེས། །
འདི་ནི།
རྩོམ་པ་པོའི་གཏན་གྲོགས།
ཤེས་བྱ་ཡི་བང་མཛོད།
དགའ་སྐྱིད་ཀྱི་གླུ་མཁན།
མདུན་སྐྱོད་ཀྱི་དུང་བརྡ།
སྤང་རྒྱན།
མེ་ཏོག



འོད་སྟོང་འབར་བའི་འགྱུར་ལྡོག
བོད་གངས་ཅན་འཛམ་གླིང་རྩེ་མོ་ལ། ། །
བོད་ཞི་བའི་བཅིངས་འགྲོལ་བཏང་བའི་རྗེས། །
བོད་ས་མཐོར་བདེ་སྐྱིད་ཉི་མ་ཤར། །
བོད་མི་དམངས་དགའ་བདེའི་དཔལ་ལ་རོལ། །
དུས་དེ་ནས་མི་རིགས་མཐུན་སྒྲིལ་གྱི། །
སྐྱིད་མཉམ་སྐྱིད་སྡུག་ན་མཉམ་སྡུག་གི །
ཁ་བྲལ་ཐབས་མེད་པའི་དམ་བཅའ་ཡང༌། །
བརྟན་འགྱུར་བ་མེད་པའི་རྡོ་ལ་བརྐོས། །
མཐོ་གངས་རི་གནམ་ལ་ཟུག་འདྲ་དང་། །
བྲག་གཡང་གཟར་ཅན་གྱི་རི་བོ་སྟེ། །
སྔར་བྱ་ཡང་བགྲོད་པར་དཀའ་བའི་སར། །
དེང་རླངས་འཁོར་ཤུར་གླུ་ལེན་བཞིན་རྒྱུག །
སྔར་སྦྲ་གུར་ཕུག་པའི་རྩྭ་ཐང་སྟེང་། ། །
དེང་ཁང་བཟང་བ་གམ་ཅན་གྱིས་མཛེས། །
སྔར་རྒྱུག་ཐང་འཆང་བའི་སྤྲང་པོའི་བུས། །
དེང་རང་བདག་རླངས་འཁོར་གཏོང་བཞིན་འདུག །
སྔར་ཡི་གེ་ན་གཅིག་མི་ཤེས་པས། ། །
དེང་འཆད་རྩོད་རྩོམ་པའི་བྱ་བར་ཞུགས། །
སྔར་སྐད་གཉིས་སྨྲ་བ་དཀོན་ན་ཡང་། །
30



དེང་སྐད་རིགས་གསུམ་གྱིས་སྨྲ་ལྕེ་བྲེལ། །
སྒྲ་ཚད་མ་ལ་སོགས་རིག་པའི་གནས། །
གནས་བཅུ་ལ་སྦྱངས་པ་བྱེད་པའི་ས། །
ས་དབུས་གཙང་སྟོད་སྨད་ཀུན་ལ་འཕེལ། །
འཕེལ་ཡང་དག་བཅུ་ཕྲག་རིག་པ་འཕེལ། །
ཆེས་ཡང་དག་ཏང་གི་སྲིད་ཇུས་ཀྱི། །
ལམ་ཡང་དག་འོད་སྟོང་ལྡན་པའི་འོག །
བོད་རང་སྐྱོང་ལྗོངས་འདི་དབུ་བརྙེས་ནས། །
ལོ་བཞི་བཅུ་འཁོར་བའི་དུས་བཟང་འདིར། །
ཡུལ་འདི་རུ་བདེ་སྐྱིད་བསྐྲུན་མཛད་པོ། །
མགོན་རླབས་ཆེན་གུང་ཁྲན་ཏང་དེ་ཞེས། །
བོད་སྟོད་སྨད་ཀུན་གྱི་བསྟོད་པའི་གླུ། །
དབྱངས་སྙན་པོས་ཚངས་པ་སྐྱེངས་སམ་སྙམ། །
ལུས་རབ་མཛེས་ཕོ་གཞོན་མོ་གཞོན་ཚོས། །
ཡིད་དགའ་བའི་གླུ་དབྱངས་ལེན་བཞིན་དུ། །
སྙན་འཇེབས་ཀྱི་རོལ་མོའི་རམ་འདེགས་བཅས། །
ལྡེམ་འགྱུར་གྱི་གར་ལ་རོལ་འདིར་གཟིགས། །
དེ་མཐོང་བས་ལྷ་ཡི་གླུ་མཁན་དང༌། །
དྲི་ཟ་ཡི་གར་མཁན་དེ་དག་ཀྱང་། །
འགྲན་བཟོད་པའི་སྤོབས་པ་དང་བྲལ་ཏེ། །
སྐབས་གསུམ་གྱི་གནས་སུ་ཡིབས་སམ་སྙམ། །
ངེས་བདུན་གྱི་སྙན་འཇེབས་གླུ་དབྱངས་དང་། །
གར་དགུ་ཡི་ཉམས་ལྡན་ངོ་མཚར་ཅན། །



འདོད་དགུ་ལ་སྤྱོད་པའི་དཔལ་ཡོན་དང་། །
བློས་དཔོག་པར་དཀའ་བའི་འབྲས་བཟང་བཅས། །
ལྟ་འདོད་པས་འཇིག་རྟེན་སྲིད་པའི་མིག །
འོད་སྟོང་ལྡན་ཉིན་མོར་བྱེད་དེ་ཡང༌། །
གླིང་བཞི་པོ་བསྐོར་བའི་ཟོལ་གྱིས་ནི། །
ཤར་རི་ཡི་རྩེ་མོར་འཛེགས་པར་དོགས། །
ལོ་བཞི་བཅུའི་འབྲས་བཟང་མ་ལུས་པ། །
མེས་ཚངས་པའི་བློས་ཀྱང་དཔོག་དཀའ་བ། །
བརྗོད་འདོད་ཀྱང་བློ་ཡི་བུ་ག་ནི། ། །
ཆེས་ཕྲ་བ་བདག་འདྲས་མི་ནུས་ཀྱང༌། །
བོད་མི་དམངས་རྣམས་ཀྱི་རེ་བའི་འབྲས། །
བོད་ལྗོངས་འདིར་རང་སྐྱོང་ལྗོངས་བཙུགས་ནས། །
ལོ་བཞི་བཅུ་འཁོར་བའི་ཉིན་མོ་འདིར། །
རྟེན་འབྲེལ་གྱི་གླུ་འདི་འབུལ་ལ་སྤྲོ། །
ལྕགས་སྦྲུལ་གནམ་ལོ་གསར་
བཞད་ལ་རྟེན་འབྲེལ་ཞུ།
ཁྱུ་མཆོག་ཅེས་པ་ལྕགས་མོ་སྦྲུལ་ལོའི་གནམ་ལོ་གསར་དུ་བཞད་པའི་ཚེ། །
བེཌུར་མདངས་ལྡན་ཀུན་གསལ་སྒེག་མོས་རབ་དཀར་ཆུ་འཛིན་རྒྱན་དུ་
བྱས། །
དབང་ཕྱོགས་ལྷུན་པོ་འགྱིང་ངེར་ལངས་ཤིང་མཚམས་སྤྲིན་གོས་གསར་གྱིས་
བཀླུབས་ཏེ། །



འོད་བརྒྱ་འབར་བའི་གཟི་བརྗིད་མཚུངས་མེད་སྲིད་པའི་སྒྲོན་མེའི་ཏོག་གིས་
མཛེས། །
རྣམ་པར་རྒྱལ་བའི་ཁང་བཟང་གིས་ཀྱང་ཆ་ཙམ་འགྲན་པར་མི་བཟོད་པའི། །
གྲུ་འཛིན་གཉིས་པའི་གཞལ་ཡས་ཁང་ནི་གནའ་གྲོང་དབུས་སུ་མཐོ་ཞིང་
བརྗིད། །
ངོ་མཚར་བཀོད་པ་བསམ་བརྗོད་ལས་འདས་ལྟ་བས་ངོམས་པ་ཡོངས་བྲལ་
བ། །
ཁ་ལྗོངས་མེས་པོའི་རྣམ་དཔྱོད་བློ་གྲོས་མཚོ་བཞི་གླིང་ལྔར་ངོམས་པ་བཞིན། །
ཡངས་ཤིང་ཁོད་སྙོམས་གཞུང་ལམ་དྲ་བ་ནི། །
བྱེད་པོས་པ་ཊའི་རི་མོ་བཀོད་བཞིན་མཛེས། ། །
གསར་བསྐྲུན་ཁང་བཟང་ཅན་གྱི་གྲོང་གསར་ནི། །
ལང་གའི་གྲོང་གི་ཁེངས་པ་འཇོམས་འདོད་བཞིན། །
དྭངས་གཙང་ཡན་ལག་བརྒྱད་ལྡན་སྐྱིད་ཆུ་ནི། །
ཤང་ཤང་དབྱངས་སྙན་སྒྲོག་བཞིན་རྒྱུགས་པ་ཡང་། །
གནམ་ལོ་གསར་དུ་བཞད་པའི་དགའ་སྟོན་ལ། །
ཤིས་པ་བརྗོད་པའི་གླུ་དབྱངས་ལེན་པར་རྟོག །
གཟིགས་དང༌། །
དེ་ཚེ་ཕྱོགས་ཀུན་སྐྱེ་བོ་ནི། །
རྣམ་བཀྲའི་གོས་གསར་གྱིས་བཀླུབས་ཤིང་། །
ནོར་བུའི་རྒྱན་གྱིས་བརྒྱན་པ་ན། །
ལྷ་ཡི་དཔལ་ལ་སུ་ཞིག་སྨོན། །
གསན་དང༌། །
འབུད་དཀྲོལ་རོལ་མོའི་བྱེ་བྲག་གི །



སྙན་འཇེབས་དབྱངས་སྙན་ཐོས་པའི་ཚེ། །
དྲི་ཟའི་རོལ་མོ་མཁན་རྣམས་ཀྱང༌། །
སྐྱེངས་ཏེ་གཞན་དུ་བྲོས་པར་དོགས། །
དེ་ཡང་ཞོགས་པའི་ ཉི་ གཞོན་ གྱི་ འོད་ ཟེར་གྲོང་ཁྱེར་དུ་འཕྲོས་ཤིང༌།
ཚར་དུ་དངར་བའི་ཁང་བཟང་བ་གམ་ཅན་ཁ་དོག་རྣམ་པར་བཀྲ་བའི་ཤམ་བུ་
གསར་པས་བརྒྱན་པ་དེ་དག་ཞོགས་པའི་རླུང་བསིལ་གྱིས་ལྷབ་ལྷུབ་ཏུ་གཡོ་ཞིང་
ལྷག་པར་མཛེས། དེའི་ཚེ་སྐྱེ་བོ་རྒན་གཞོན་བར་མ་ཐམས་ཅད་རྣམ་བཀྲའི་མི་
རིགས་ཀྱི་གོས་གསར་བཀླུབས་ཤིང་གསེར་གཡུ་མུ་ཏིག་དང་། གཟི་བྱུར་ལ་
སོགས་པའི་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་ཅིང་བསམ་བརྗོད་ལས་
འདས་པའི་དགའ་སྤྲོའི་འཛུམ་མདངས་འབྱུང་བཞིན་དུ་བཀྲ་ཤིས་ཀྱི་གྲོ་སོ་ཕྱེ་
མར་དང༌། བདུད་རྩིའི་ཆང་ཕུད་རྣམས་ཕན་ཚུན་འདེགས་རེས་བྱེད་པ་ནི་
འདི་ལྟར། །
གཡས་ན་གྲོ་སོ་ཕྱེ་མར་གངས་རི་ལས་མཐོ་བ། །
གཡོན་ན་བདུད་རྩིའི་ཆང་ཕུད་རྒྱ་མཚོ་བཞིན་འཁྱིལ་ནས། །
ཕྱེ་མར་ཆང་ཕུད་འདེགས་པའི་ཤིས་བརྗོད་ཀྱི་དབྱངས་སྙན། །
གངས་ལྗོངས་ཡུལ་གྲུ་ཀུན་ཏུ་བར་མེད་དུ་ཁྱབ་བོ། །
དེའི་ཚེ་ལང་ཚོའི་ཆ་ཤས་ཡོངས་སུ་རྫོགས་ཤིང་མཛེས་སྡུག་ཡིད་དུ་འོང་
བའི་ལུས་ཕྲ་མ་རྣམས་ནི་ཆང་གིས་ཅུང་ཟད་མྱོས་ཏེ་ལང་ཚོའི་མཛེས་པ་ངོམས་
པར་འདོད་པས་ཕྲ་ལྡེམ་ལུས་ཀྱི་གར་སྟབས་བསྒྱུར་བ་ནི་འདི་ལྟར། །
སྒེག་པའི་གར་ལ་རོལ་བཞིན་དུ། །
སྙན་པའི་གླུ་ལེན་སྒེག་མོའི་ཚོགས། །
མཐོང་བས་དྲི་ཟའི་གར་མཁན་མ། །
གནས་འདིར་བྱོན་ཞེས་ཀུན་གྱིས་གླེང་། །
34



དེ་ལྟར་དགའ་སྐྱིད་རྫོགས་ལྡན་གྱི་དཔལ་ལ་རོལ་བའི་ཚེ་རྒྱལ་ཡོངས་
སྤུན་ཟླ་མི་རིགས་ཁག་ལ་འབུལ་རྒྱུའི་ཤིས་པ་བརྗོད་པའི་ཚིག་ནི།
བཀྲ་ཤིས་གནམ་ལོ་གསར་བཞད་དུས་འདིར་དཀར་གཙང་དྲི་མེད་མཇལ་དར་
ཞིག །
འཛམ་གླིང་རྩེ་མོའི་གྲོང་ནས་བཏེགས་ཏེ་སྤུན་ཟླའི་མི་རིགས་རྣམས་ལ་
འབུལ། །
གསར་བཞད་ལོ་དང་དུས་རབས་འདི་ལ་ལོ་ཕྱུགས་རྟག་ཏུ་ལེགས་པ་དང་། །
རིགས་ཁག་མི་དམངས་བདེ་ཞིང་སྐྱིད་ལ་མཐུན་སྒྲིལ་ཆེན་པོ་རྟག་བརྟན་ཤོག །
དཔའ་བོའི་གཟུགས་བརྙན་ཇི་སྲིད་བར་དུ་གནས།
ཐག་རིང་གི་མྱང་ཆུའི་འགྲམ་ནས། །
མཛེས་སྡུག་གི་ཡུལ་ཞིག་མཐོང་བྱུང་། །
ཞིང་ཐང་ནི་ཡངས་ཤིང་སྙོམས་ལ། །
སྔོ་ལྗང་གི་ལོ་ཏོག་རྒྱས་པ། །
དེའི་དབུས་སུ་འགྱིང་ངེར་ལངས་པའི། །
བརྗིད་ཆགས་ཀྱི་ལྷུན་པོ་མཐོང་དུས། །
རྣམ་གནོན་གྱི་དཔལ་ལ་གནས་པའི། །
ཁྱབ་འཇུག་དེ་འོངས་པ་འདྲ་འོ། །
ཨ་ཧོ།
ཡུལ་དེ་ནི་གཞན་དག་མ་ཡིན་ཏེ། །
ཕྱིའི་དགྲ་ལས་རྒྱལ་བའི་རྒྱལ་རྩེ་ཡིན། །
རི་དེ་ཡང་གཞན་དག་མ་ཡིན་ཏེ། །
35



དཔའ་དབྱིན་འགོག་དམག་གི་རྫོང་རི་ཡིན། །
དེ་མཐོང་བས་རྒྱལ་གཅེས་དཔའ་བོ་ཡི། །
གཅེས་ལུས་སྲོག་ལོངས་སྤྱོད་བློས་གཏོང་གིས། །
འདྲེ་ནག་པོ་བཙན་འཛུལ་དཔུང་ཚོགས་ཀྱི། །
ཆེས་དཔེ་གསར་ཅན་དུ་རློམ་པ་ཡི། །
སྐྱོགས་ཆེན་དང་འཁྲུལ་མདའི་ཆར་ཆེན་པོར། །
ཇི་མི་སྙམ་ཀི་སོའི་ངར་སྐད་བཅས། །
ལག་རལ་གྲི་ཀླད་ལ་སྐོར་བཞིན་དུ། །
དགྲ་ཕས་རྒོལ་དཔུང་གི་འཇིང་དུ་ཞུགས། །
དེའི་ཚེ།
མེས་རྒྱལ་ས་བཟང་བརྫིས་པའི་བཙན་འཛུལ་དཔུང་། །
དབྱིན་དམག་མགོ་སེར་འཇིགས་ཤིང་སྐྲག་གྱུར་ཏེ། །
བཞིན་རས་སེར་སྐྱར་གྱུར་པ་མགོ་སྐྱེས་ཀྱི། །
ཁ་དོག་སེར་སྐྱར་འགྲན་པ་བཞིན་དུ་གྱུར། །
ལག་གི་མཚོན་ཆ་དག་ཀྱང་རབ་བསྒྱུར་ནས། །
མགོ་བོ་ཁོ་ནར་གཅེས་པར་འཛིན་བཞིན་དུ། །
སྦྱར་མོ་འགེབས་བཞིན་ཕྱོགས་ཀུན་བྲོས་པ་ནི། །
སྲན་ཕུང་དབྱུག་པས་གཏོར་བ་ཇི་བཞིན་ནོ། །
གཟིགས་དང་།
ཆིག་སྟོང་དགུ་བརྒྱ་བཅུ་མེད་བཞི་ཡི་ལོའི། །
རྒྱལ་རྩེའི་དབྱིན་འགོག་དམག་འཁྲུག་ལ་བསམས་ན། །
དཔའ་བོའི་གཅེས་སྲོག་ཤོར་བས་སྐྱོ་ཡང་སྐྱོ། །
དཔའ་བོའི་གཟུགས་བརྙན་དྲན་པས་སྤོབས་པ་སྐྱེད། །



གངས་རི་འདི་དག་དཔའ་བོའི་གཟུགས་བརྙན་ཡིན། །
གངས་ཆུ་འདི་དག་དཔའ་བོའི་ཟུངས་ཁྲག་ཡིན། །
ནགས་ཚལ་འདི་དག་དཔའ་བོའི་མགོ་སྐྱེས་ཏེ། །
རི་བོ་འདི་དག་དཔའ་བོའི་རུས་ལས་གྲུབ། །
དེ་ལྟར་དཔའ་བོ་མང་པོའི་ཟུངས་ཁྲག་གིས། །
རི་མཐོ་ས་གཙང་མེས་རྒྱལ་ས་ཆེན་འདི། །
བསྲུངས་པའི་རླབས་ཆེན་མཛད་བཟང་ཇི་སྲིད་བར། །
མི་ནུབ་རྟག་བརྟན་དགེ་ཚོགས་འཕེལ་གྱུར་ཅིག །
བཀྲ་ཤིས་གནམ་ལོ་གསར་བཞད།
དགུ་ཐུག
རྒྱལ་ཟླ་ཡི་ཉེར་དགུའི་མཚན་མོར། །
དགུ་ཐུག་གི་དྲི་ཞིམ་ཁྱབ་ཅིང་། །
ཤོག་སྦག་གི་སྒྲ་ཆེན་གྲགས་པས། །
ནམ་མཁའ་ཡང་རལ་ལ་དོགས་སོ། །
རྣམ་བཀྲ་ཡི་ཤོག་སྦག་སྣ་ཚོགས། །
ནམ་མཁའ་ཡི་ཀློང་དུ་བཞད་པས། །
དཔྱིད་དུས་ཀྱི་མེ་ཏོག་སྣ་ཚོགས། །
བར་སྣང་དུ་འཕོས་སམ་སྙམ་མོ། །
གནམ་གང་།
གནམ་ལོ་ནི་གསར་བཞད་བསུ་ཕྱིར། །



གནམ་གང་ནི་བྲེལ་ཟིང་ཆེ་བ། །
ཡབ་ཆེན་ནི་དཀར་ཐིག་འཐེན་གྱིས། །
ཡུམ་ཆེན་ནི་ཕྱེ་མར་སྒྲིག་གིས། །
བུ་ཆུང་ནི་ཤམ་བུ་གཏོང་གིས། །
བུ་མོ་ནི་ཉོ་བྱར་ཕེབས་སོང་། །
འཁྲུག་ཆ་ནི་ཆེ་བའི་ཁྲོམ་ལམ། །
འཚང་ཁ་ནི་དེ་བས་ཆེ་བ། །
ཚེས་གཅིག་གི་ཞོགས་པ།
ཤར་ཕྱོགས་རི་བོའི་རྩེ་མོ་ནི། །
མཚམས་སྤྲིན་གསར་པའི་རྒྱན་གྱིས་མཛེས། །
དྭངས་ཤིང་སྔོ་བའི་ནམ་མཁའ་ཡང་། །
སྤྲིན་དཀར་ཕྲ་ཚོམ་བཏབ་བཞིན་མཛེས། །
གནམ་ལོ་གསར་བཞད་དགའ་སྟོན་ལ། །
ལྟ་འདོད་སྲིད་པའི་མིག་དེ་ཡང་། ། །
འདྲེན་བྱེད་ཆེས་ཆེར་བགྲད་བྱས་ཏེ། །
རིངས་པར་ཤར་རིའི་སྤོ་ལ་ལྷགས། །
དེའི་ཚེ། །
གནམ་ལོ་གསར་བཞད་དགའ་སྟོན་ལ་ཆགས་པའི། །
སྣ་ཚོགས་གོས་རྒྱན་མཛེས་པའི་མི་རྣམས་ཀྱིས། །
སྤྲོ་སེམས་རབ་རྒྱས་ཤིས་ཚིག་བརྗོད་བཞིན་དུ། །
ཕན་ཚུན་ཕྱེ་མར་ཆང་ཕུད་འདེགས་ལ་བྲེལ། །
རྣམ་བཀྲ་དབང་གཞུའི་མདངས་མཛེས་རྒྱན་གོས་ཀྱིས། །
38



བཀླུབས་པའི་ཁ་ལྗོངས་སྐྱེ་བོའི་དཔལ་མཐོང་བས། །
བརྒྱ་བྱིན་ལག་པ་སྟོང་པར་ལུས་སམ་ཞེས། ། །
སྐབས་གསུམ་པ་རྣམས་བཟླས་བརྗོད་བྱེད་དམ་སྙམ། །
ཤ་མར་ཐུད་སོགས་ཟས་རིགས་སྣ་ཚོགས་དང་། །
ཞོ་དང་འོ་མ་ཇ་ཆང་ལ་སོགས་ཀྱི། །
རོ་བརྒྱའི་ཟས་དང་བཏུང་བ་སྣ་ཚོགས་ལ། །
རོལ་བས་ལྷ་ཡི་དཔལ་ལ་སུ་ཞིག་སྨོན། །
གླིང་བུ་པི་ཝང་སྒྲ་སྙན་ལ་སོགས་ཀྱི། །
སྙན་འཇེབས་ཉམས་ལྡན་སྒྲ་དབྱངས་ཐོས་པའི་ཚེ། །
དྲི་ཟའི་རོལ་མོ་མཁན་རྣམས་རབ་སྐྱེངས་ཏེ། །
རོལ་ཆ་དོར་ནས་ཐལ་མོ་འདེབས་སམ་སྙམ། །
ཨ་ཧོ།
མིག་གི་མཐོང་བ་ནི་མཛེས་སྡུག་དང་འཛུམ་མདངས། །
རྣ་བས་ཐོས་པ་ནི་ཤིས་ཚིག་དང་གླུ་དབྱངས། །
ཉམས་སུ་མྱོང་བ་ནི་བདེ་དགའ་ཡི་ཚོར་བ། །
ཡིད་ལ་བསམ་པ་ནི་ཡར་ཐོན་དང་མདུན་སྐྱོད། །
བཀྲ་ཤིས། ཞལ་དྲོ། །
ཤེས་བྱའི་མེ་ལོང་།
འཕྲིན་ལས་འོད་བརྒྱ་ཕྱོགས་བཅུར་འཕྲོ་བའི་ཞིང༌། །
ཞིང་མཆོག་དམ་པས་བཀའ་རྒྱུད་བསྟན་པའི་གནས། །
གནས་མཆོག་མཚུར་བུ་སྐྱེས་མཆོག་བྱོན་པའི་ས། །
39



ས་དེར་སྐྱེ་ཀུན་མ་བཀུག་ངང་གིས་འདུ། །
འཕྲིན་ལས་འོད་སྣང་དུས་དེབ་མེ་ལོང་ངོས། །
ཤེས་བྱའི་གནས་ལུགས་ཆ་རྫོགས་གཉིས་སྐྱེས་རྒྱལ། །
ཤར་བས་རྨོངས་མུན་རབ་ཏུ་ཞི་བ་དང༌། །
ཤེས་རིག་ཀུན་ད་རྟག་ཏུ་རྒྱས་གྱུར་ཅིག །
སྤྱོད་བཟང་འཚོལ་བ།
བྱམས་དང་སྙིང་རྗེ་གཉིས་པོ། ། །
སྒྲུབ་ཁང་ནང་ལ་བཞུགས་བཞག །
བརྣག་སེམས་གནོད་སེམས་གཉིས་པོ། །
གང་སར་ཁྱམས་ནས་བསྡད་བཞག །
བདེན་པ་དྲང་བཞག་ཁོང་ནི། །
མལ་སའི་ནང་ལ་ལུས་བཞག །
ཉེ་དགའ་ཕྱོགས་ཞེན་ལགས་ཀྱིས། །
ཚོས་གཞི་སྒྱུར་གྱིན་བཞུགས་བཞག །
ཡ་རབས་གུས་ཞབས་གཉིས་པོ། །
གནས་དབྱུངས་བཏང་བའི་རྗེས་སུ། །
མ་རབས་ཐ་ཤལ་སྤྱོད་པས། །
ནམ་འཕངས་སྤྱོད་གྱིན་བཞུགས་བཞག །
ཁྲེལ་དང་ངོ་ཚ་གཉིས་པོ། །
མགོ་བོ་འདེགས་རྒྱུ་མི་འདུག །
ཁྲམ་དང་ཧམ་པ་གཉིས་ཀྱིས། །
40



ས་མཆོངས་གནམ་མཆོངས་བྱེད་ཀྱིས། །
བདེན་པ་དྲང་བཞག་གཉིས་པོར། །
སྙུན་གཞི་འཐོག་བཞག་ཟེར་གྱིས། །
རྫུན་དང་ཕྲ་མ་གཉིས་པོས། །
ལུང་པའི་ཕུ་མདའ་དཀྲུག་གིས། །
ཐབས་དང་བརྩོན་འགྲུས་གཉིས་པོ། །
གར་སོང་གོ་རྒྱུ་མེ་འདུག །
ལེ་ལོ་རྨོངས་པ་གཉིས་པོ། །
ག་ས་ག་ལ་ཁྱབ་བཞག །
བཀུར་འོས་ཀྱི་གོ་ས་དང་། སྒྲུབ་འོས་ཀྱི་ནོར།
དཔོན་མཐོན་པོར་སྦྱར་བ་མཐོ་འདོད་རེད། །
རྒྱུ་ཆེན་པོར་སྦྱར་བ་ནོར་འདོད་རེད། །
མཐོ་གོ་ས་ཐོབ་ཀྱང་མཐའ་མར་ལྷུང༌། །
རྒྱུ་ནོར་རྫས་ཕྱུག་ཀྱང་མཐའ་མར་འཛད། ། །
བཀུར་འདོད་ན་དགེ་བའི་བཤེས་གཉེན་བཀུར། །
སྦྱར་འདོད་ན་མཁས་པའི་དབང་པོར་སྦྱོར། །
དོན་སྤྱི་སྒེར་འཕྲལ་ཕུགས་གཉིས་ཕན་གྱི། །
ནོར་ཐོས་བསམ་གཉིས་ལ་འབད་པར་མཛོད། །
ཕྱུག་འདོད་ན་ཤེས་བྱའི་ནོར་བུ་གསོག །
ནོར་དེ་ཡིས་ཕྱུག་ན་ཕྱུག་པོ་དངོས། །
ནོར་དེ་ནི་ཇག་པས་འཕྲོག་ཐབས་མེད། །
41



ནོར་དེ་ནི་གཡོ་སྒྱུས་བསླུ་ཐབས་མེད། །
ནོར་དེ་ནི་རིན་གྱིས་ཉོ་ས་མེད། ། །
ནོར་དེ་དང་ལྡན་ལ་མང་པོས་བཀུར། །
ནོར་དེ་དང་ལྡན་པར་མཁས་པ་ཟེར། །
མཐོ་བསམ་ན་མཁས་པའི་གོ་ས་བཟུང༌། །
བཀུར་འོས་པའི་གོ་ས་ངོ་མ་རེད། །
ཕྱུག་བསམ་ན་ཤེས་བྱའི་ནོར་བུ་སྒྲུབས། །
ནོར་དེ་ལས་ལྷག་པ་ས་འདིར་མེད། །
ནོར་དེ་ཐོབ་རང་གཞན་ཀུན་ལ་ཕན། །
ནོར་དེ་ཐོབ་འཕྲལ་ཕུགས་ཀུན་ལ་བཟང་། །
ཀུན་དགའ་དོན་གྲུབ།
སེམས་པ་ཕར་ལ་ཤོར་ནས། །
མིག་བཙུམ་ལན་གསུམ་བརྒྱབ་པས། །
ཁྱེད་ལ་ཀུན་དགའ་དོན་གྲུབ། །
ག་ཚོད་ཡོད་དམ་གསུང་གིས། །
ཁྲེལ་གཞུང་ཡོད་མེད་མི་ལྟ། །
སྤྱོད་བཟང་ཡོད་མེད་མི་ཤེས། །
ཀུན་དགའ་དོན་གྲུབ་ཡོད་ན། །
གཏན་འགྲོགས་ཞུས་ཆོག་གསུང་གིས། །
ཀུན་དགའི་སྐུད་པ་བཏང་ནས། །
མཛའ་གཅུགས་མདུད་པ་བརྒྱབས་པས། །
42



ཀུན་དགའ་ཟད་པའི་དུས་སུ། །
མཛའ་མདུད་རང་ཞིག་ཕྱིན་སོང༌། །
ཀུན་དགའ་དོན་གྲུབ་ཡོད་ན། །
རྒས་པོར་འཚང་ག་རྒྱག་གིས། ། །
ཕོ་གསར་ལྟ་བཟོ་དོད་པོ། ། །
དཔྲལ་ལག་བཀབ་ནས་སྡོད་གིས། །
དགའ་ཉེ་འཚོལ་དགོས་བྱུང་ན། །
ཀུན་དགའི་བཞུ་མར་དགོས་ཀྱིས། །
ཀུན་དགའ་དོན་གྲུབ་མེད་ན། །
དགའ་ཉེ་བརྙེད་ཀྱི་མི་འདུག །
ཀུན་དགའ་དོན་གྲུབ་ཡོད་དུས། །
མཛེས་མས་གཡབ་མོ་རྒྱག་གིས། །
ཀུན་དགའ་མེད་པའི་དུས་སུ། །
རྒན་མོས་མིག་ལོག་ལྟ་གིས། །
ཀུན་དགའ་དོན་གྲུབ་ཡོད་དུས། །
གཉེན་ཚན་སྤྲིན་ལྟར་ཐིབས་བྱུང༌། །
ཀུན་དགའ་མེད་པའི་དུས་སུ། །
གཉེན་ཚན་འཇའ་ལྟར་ཡལ་སོང་། །
ཀུན་དགའ་དོན་གྲུབ་ཡོད་དུས། །
གནམ་ལ་འདེགས་གྲབས་བྱེད་གིས། །
ཀུན་དགའ་མེད་པའི་དུས་སུ། །
མགོ་ལ་གཅིན་པ་གཏོང་གིས། །
ཀུན་དགའ་ཡིད་ལ་བཅངས་ནས། །



མ་ཎི་འདོན་པ་གནང་གིས། །
འོན་ཀྱང་དེང་གི་མ་ཎིར། །
ཡི་གེ་གཉིས་ལས་མི་འདུག །
ཀུན་དགའ་དོན་གྲུབ་བྱུང་ན། །
ཁྲེལ་དང་ངོ་ཚ་མི་འདུག ། །
དེང་སང་ཁྲེལ་འདས་དེ་ཚོས། །
གཏན་གྲོགས་ཁྲོམ་ལ་འདོན་གིས། །
དཔོན་པོས་སྒྲོག་ཙེའི་སྟེང་ནས། །
ལྐོག་རྔན་མ་ལེན་གསུང་གིས། །
ཀུན་དགའ་དོན་གྲུབ་ཁོ་ནི། །
སྒྲོག་ཙེའི་འོག་ནས་འགྲོ་གིས། །
གཞུང་དམ་དམར་པོའི་ཡིག་ཆར། །
སྤྱན་ལོག་གཟིགས་པ་གནང་དུས། །
ཀུན་དགའ་དོན་གྲུབ་ཕེབས་ན། །
གང་ཐུབ་ཞུས་ཆོག་གསུང་གིས། །
ཀུན་དགའ་དོན་གྲུབ་མཐོང་ན། །
མིག་ཆུང་ཁ་ལས་ཆེ་བ། །
སྤྱི་པའི་ལས་ཀ་དོན་དུས། །
མཆུ་ཏོ་སྣ་ལས་རིང་བ། །
ཀུན་དགའ་དོན་གྲུབ་ཁོ་ལ། །
བཀའ་གསུང་ཅི་སྒྲུབ་ཞུས་ནས། །
ད་ཆ་ཀུན་དགའ་དོན་གྲུབ། །
བྲན་གཡོག་བདག་པོར་གྱུར་བཞག །
44



ཀུན་དགའ་དོན་གྲུབ་བྱུང་ན། །
ཐམས་ཅད་ཡོང་བར་སེམས་ཀྱང་། །
ཀུན་དགའ་དོན་གྲུབ་ཟེར་བ། ། །
དགོས་འདོད་ཀུན་འབྱུང་མ་རེད། །
ཀུན་དགས་སྐྱིད་དུ་མ་གཏོགས། །
སྡུག་དུ་མི་འཇུག་སེམས་ཀྱང༌། །
དེ་ཡིས་ལུས་སེམས་གཉིས་པོ། །
སྐད་ཅིག་དལ་དུ་མི་འཇུག །
མི་བྱེད་དགུ་བྱེད་བྱེད་མཁན། །
ཀུན་དགའ་དོན་གྲུབ་མ་རེད། །
ཀུན་དགའི་བྲན་གཡོག་དེ་ཚོས། །
རང་སྡུག་མི་སྡུག་བཟོ་གིས། །
ཀུན་དགའ་དོན་གྲུབ་ཟེར་གིས། །
གར་བཏང་གོ་ཆོད་ཟེར་གིས། །
ཤོག་བུ་ལྷེབ་ལྷེབ་དེ་ཚོར། །
མཚན་སྙན་རྫོགས་རྒྱུ་མི་འདུག །
ཀུན་དགའ་དོན་གྲུབ་ཟེར་བར། །
དགའ་ཚོད་མེད་པ་དགའ་ནས། །
ཨོ་ལོ་བྱབ་ཆུང་དེ་ཚོས། །
བླ་སྲོག་ཁྲོམ་ལ་ཚོང་གིས། །
སེམས་ཀྱི་བདེ་བ་དེ་ནི། །
ཀུན་དགས་ཉོ་ཐབས་མི་འདུག །
རང་གཞན་གཉིས་སྐྱིད་དགོས་ན། །
45



སྤྱི་ཕན་ཡིད་ལ་ཞོགས་དང་། །
ཀུན་དགའ་དོན་གྲུབ་དེ་ལ། །
ཧ་ཅང་དགའ་རང་དྲགས་ན། །
ཁྲེལ་དང་ངོ་ཚ་བརླག་ནས། །
རང་ཕུང་གཞན་བརླག་བཟོས་ཡོང་། །
ཀུན་དགའ་དོན་གྲུབ་ཟེར་བའི། །
བྲན་གཡོག་རྒྱུག་པ་མ་གནང་། །
རྒྱུ་འབྲས་གྲུབ་པ་ལགས་ཀྱི། །
གྲོགས་པོ་གནང་རོགས་མཛོད་ཅིག །
བརྗིད་ཆགས་ཀྱི་གྲུ་འཛིན་གཉིས་པའི་གཞལ་མེད་ཁང་།
ཀ་ཡེ་མ་ཡེངས་གཟིགས་དང་མང་མང་སྐྱེ་བོ། །
ཁ་ལྗོངས་འཛིན་མའི་རྒྱན་དུ་བརྗིད་བརྗིད་ཀྱི་ཕོ་བྲང་། །
ག་ནས་བལྟས་ཀྱང་འོད་མདངས་ཆེམ་ཆེམ་དུ་འཕྲོ་བས། །
ང་སེམས་དགའ་བའི་བསྟོད་དབྱངས་ལྷང་ལྷང་དུ་ཐལ་ལོ། །
ཅ་ཅུས་ཡ་ཡོ་མེད་པ་བརྗིད་ཆགས་ཀྱི་ཁང་བཟང༌། ། །
ཆ་ཤས་སྐྱོན་གྱིས་མ་འགོས་དཀར་དམར་གྱི་མདངས་བཀྲ། །
ཇ་ཧོང་ཚོན་གྱིས་མ་བྱུག་གསེར་ཟངས་ཀྱི་རྒྱ་ཕིབས། །
ཉ་མིད་གཟུགས་ཀྱིས་བརྒྱན་པ་ལམ་ལམ་དུ་འབར་བས། །
ཏ་ཡས་འོས་ཀྱི་དྲ་བ་ཕྱོགས་ཀུན་ཏུ་ཁྱབ་ཅིང༌། །
ཐ་གྲུ་རྣམ་པར་ཡངས་པ་འཛམ་གླིང་འདིའི་རྒྱན་གཅིག །
ད་དུང་སྐྱོན་གྱིས་མ་སྦགས་ལྷམ་མེ་རུ་ཡོད་པས། །



ན་གའི་རྗེ་བོ་སྐྱེངས་ཏེ་ས་འོག་ཏུ་བཞུགས་སོ། ། །
པ་ཊའི་གཙུག་རྒྱན་ཚངས་སྲས་བཞད་པ་ཡི་རྡོ་རྗེས། །
ཕ་རོལ་ཀུན་ཏུ་གནོན་པའི་སྲིད་འབྱོར་གྱི་གྲགས་པའི། །
བ་དན་སྲིད་པའི་རྩེ་མོར་ཁྱབ་པ་རུ་མཛད་དེ། །
མ་ལུས་སྐྱེ་བོའི་གཙུག་གི་ཅོད་པཎ་དུ་བཞུགས་སོ། །
ཙ་ན་ཡིན་ཀྱང་ཉམས་མེད་ཕོ་བྲང་འདི་མཐོང་དུས། །
ཚ་གྲང་ལུས་ཀྱི་གདུང་བ་སྐད་ཅིག་ཏུ་ཞི་ཞིང་། །
ཛ་ཛོར་ཡིད་ལ་བརྣག་དཀའི་མི་འདོད་པ་མཐའ་དག །
ཝ་ལེར་སངས་ཤིང་དེ་ཡི་མཐོ་ཁྱད་ལ་བསམས་ན། །
ཞྭ་མོ་ལྟག་པར་ལྷུང་ཡང་མངོན་དཀའ་ཡི་རྩེ་མོ། །
ཟ་ཟི་ཆུ་འཛིན་ཀློང་དུ་ཟུག་པ་ཙམ་མངོན་ལས། །
འ་ཅག་ལུས་འདེགས་མེད་པས་མཐོང་བ་ཡི་སྐབས་མེད། །
ཡ་མཚན་ཆེ་བར་གྲགས་པའི་དབང་པོ་ཡི་ཁང་བཟང༌། །
ར་གན་གསེར་གྱིས་བཞིན་དུ་མོག་པོ་རུ་བྱེད་པའི། །
ལ་ལ་ཙམ་མིན་ངོ་མཚར་འབུམ་ཕྲག་གིས་བརྒྱན་པས། །
ཤ་དགའི་རྗེ་བོ་མགྲིན་བཅུའི་ཕོ་བྲང་གི་དགེ་མཚན། །
ས་འདིར་འཕོས་པར་ངེས་ཞེས་སྐྱེ་བོ་དག་གླེང་ཡང་། །
ཧ་ལས་ངོ་མཚར་འདི་འདྲ་དེ་ལ་ཡང་མེད་སྙམ། །
ཨ་ཅང་ཆེ་སྟེ་གྲུ་འཛིན་གཉིས་པ་རུ་འབོད་པ། །
ཧ་ཅང་བདེན་ཡང་ཐམས་ཅད་རི་མོ་རུ་བྱེད་པ། །
ཨ་ཧོ་རྨོངས་པ་བདག་འདྲས་ནམ་ཞར་ཡང་དཀའ་འོ། །



བསྟོད་དབྱངས་བློ་གསར་མགུལ་རྒྱན།
འཆད་ཚེ་ཐོགས་མེད་ལེགས་པར་བཤད་པས་བློ་གསར་རྣམས་ཀྱི་བློ་མིག་
འབྱེད། །
རྩོད་ཆེ་རྣམ་དག་ལུང་དང་རིགས་པས་ལོག་རྟོག་མ་ལུས་དྲུང་ནས་འབྱིན། །
རྩོམ་ཆེ་རྗོད་བྱེད་ཚིག་རྒྱན་མཛེས་ཤིང་བརྗོད་དོན་ཟབ་པས་གཞན་ཡིད་འཕྲོག །
བྱ་བ་གསུམ་པོས་རྟག་ཏུ་བྲེལ་བའི་དགེ་བའི་བཤེས་ལ་སུ་མི་དད། །
ཀ་ཡེ་གཟིགས་དང་ཁ་བའི་ལྗོངས་འདིར་ག་བལྟས་ཡུལ་གྱུར་ང་ཅག་དགའ་བའི་
རྣམ་པ་བཟང༌། །
ཅ་ཅོའི་གླུ་སྒྲས་ཆ་ཀུན་ཁྱབ་ཅིང་ཇ་ཆང་ལོངས་སྤྱོད་ཉ་རྒྱས་ཟླ་ལྟར་འཕེལ་བ་
བཟང་། །
ཏ་ཡས་མི་དམངས་ཐ་གྲུ་ཡངས་པོར་ད་ལྟའི་བདེ་ལ་ན་གཞོན་གླུ་ལེན་གར་
འགྱུར་བཟང༌། །
པ་ཊུའི་སོར་མོས་ཕ་ཡུལ་མཛེས་པའི་བ་དན་བསྒྲེངས་པ་མ་ལུས་སྐྱེ་བོའི་རྣ་རྒྱན་
བཟང་། །
ཙ་ན་ཡིན་ཡང་ཚ་གྲང་སྙོམ་ཞིང་ཛ་ཛོར་མེད་པ་ཝ་ལེར་དྲན་པས་ལུས་སེམས་
བཟང༌། །
ཞྭ་གོས་བཟང་ལ་ཟ་འཐུང་འཛོམས་ཤིང་འ་ཅག་ཀུན་སྤྱོད་ཡ་རབས་ལ་གནས་
ཀུན་ཏུ་བཟང་། །
ར་རའི་དྲི་མེད་ལ་རྒྱ་ཟབ་པའི་ཤ་ཚའི་མི་རིགས་ས་ཀུན་ཁྱབ་པའི་མཐུན་སྒྲིལ་
བཟང་། །
48



ཧ་ཅང་རྒྱ་ཆེའི་རྣམ་པས་བརྗོད་པ་ཨ་དགོས་ཆུང་བས་རགས་ཙམ་འདི་རུ་གླེང་
བར་བྱ། །
སྲིད་བཟང་ལྷ་ཡི་རྫིང་རིང་དུ། །
ཇུས་བཟང་ཉི་མོར་བྱེད་པའི་དཔལ། །
འཆར་བས་ཤེས་ལྡན་བློ་གྲོས་ཀྱི། །
པད་མའི་འདབ་བརྒྱ་རྣམ་པར་གྲོལ། །
སློབ་གསོའི་བྱ་གཞག་ཡར་ངོའི་ཟླ། །
རྒྱས་པས་གནས་ལྔའི་ཀུ་མུ་ད། །
རབ་ཏུ་བཞད་པའི་འཛུམ་དཀར་གྱིས། །
བློ་གསར་རྐང་དྲུག་ཡིད་དབང་འཕྲོག །
ཤེས་བྱའི་མཁའ་ལམ་ཡངས་པོ་ལ། །
ཚན་རིག་མཁའ་ཡི་གླང་པོ་འཁྲིགས། །།
བྱ་དངོས་གསར་པའི་སྤྲིན་བཅུད་ཀྱིས། །
ངོ་མཚར་འབྲས་བུ་ཅི་ཡང་སྨིན། །
དཀར་དཀར་སྟོན་ཟླའི་དཀར་དཀར་འོད་ལ་རབ་ཏུ་འཁུ་བའི་གོས་དཀར་
དཀར། །
དཀར་དཀར་ཁ་བའི་དཀར་དཀར་མདངས་ལ་སྐྱེངས་པ་སྟེར་བའི་སེམས་
དཀར་དཀར། ། །
གསལ་གསལ་ཉིན་བྱེད་གསལ་གསལ་འོད་བརྒྱར་མི་མཐུན་སྒྲོག་པའི་བློ་གསལ་
གསལ། །
མང་མང་སྐར་ཚོགས་མང་མང་གྲངས་མཚུངས་གསོ་རིག་མཁས་པ་ཆེས་མང་
མང་། ། །
ཕབ་བོ་རྒྱ་གྲམ་རབ་མཛེས་ཁང་ཆེན་ནས། །
9



འཆི་མེད་ཚེ་ཡི་རིལ་བུ་སྦྱིན་པའི་ཆར། །
བཞི་བརྒྱ་རྩ་བཞིའི་ནད་རིགས་མཐར་སྐྲོད་པའི། །
བཀའ་ལུང་བཟང་པོ་རྣ་བའི་རྒྱན་དུ་ཡང༌། །
ལྷ་ལྡན་ལྟེ་བར་བྱས་པའི་གཞུང་ལམ་གྱི། །
དྲ་བ་ཕྱོགས་བཞིར་བཀྲམ་པར་རླངས་འཁོར་ཚོགས། །
ཤིན་ཏུ་མྱུར་བས་གཡུལ་ངོའི་སྒྲོ་ལྡན་ཡང་། །
སྐྱེངས་ཏེ་མདའ་དོང་ནང་དུ་ཡིབས་སམ་སྙམ། །
དཔེ་ལྷའི་བར་གྱི་འཆི་མེད་ལམ་ཡངས་སུ། །
རྒྱུ་བའི་རིན་ཆེན་གཉིས་པའི་གཉིས་སྐྱེས་ཀྱི། །
རྩལ་ལ་འགྲན་པར་མ་བཟོད་སྐར་མིག་བུ། །
སུམ་ཅུ་རྩ་གསུམ་གནས་སུ་བྲོས་མིན་ནམ། །
བདུད་རྩི་ཟས་ཅན་རྒྱུ་བའི་ལམ་ཡངས་སུ། ། །
གྲངས་ཡས་སྐར་ཚོགས་རྣམ་པར་བཀྲ་བ་འམ། །
ཡང་ན་མུ་མཐའ་མེད་པའི་རྩྭ་ཐང་ཐོག །
གཡང་དཀར་ཚོགས་ཀྱིས་ཁེངས་སམ་འཕྱང་མོ་ཉུག །
མར་གད་ཐགས་སུ་བཏགས་འདྲའི་རྩྭ་ཐང་གཞིར། །
ཁ་བའི་ས་འཛིན་འགྱིང་ངེར་གནས་པ་འམ། །
ཡང་ན་བལ་དཀར་བྱུར་བུར་སྤུངས་སམ་ཅི། །
བདག་གི་ཡིད་ནི་ཐེ་ཚོམ་དབང་དུ་གྱུར། །
དལ་འབབ་རྒྱུན་ལ་འཁུ་བའི་ནུ་སྐྱེས་དང༌། །
གངས་རིའི་བོང་དང་མཉམ་པའི་མར་ཕྱུར་སོགས། །
དགོས་འདོད་རྨུགས་འཛིན་དཔལ་ལ་འགྲན་པ་འདི། །
ལྷུག་སྟོང་སྲིད་ཇུས་བཟང་པོའི་དགེ་མཚན་དངོས། །
50



ལང་ལོང་རླབས་ཀྱི་ཕྲེང་བ་གཡོ་འདི་མཐའ་ཡས་སིན་དྷུའི་བདག་པོ་མ་ཡིན་ལོ་
ཏོག་རླུང་གིས་སྐྱོད་པ་ལགས། །
གསེར་འོད་ཆེམ་ཆེམ་འཕྲོ་བ་འདི་དག་རིན་ཆེན་དང་པོའི་རྡུལ་བརྩེགས་མ་ཡིན་
ལོ་ལེགས་འབྲུ་ཡི་ཕུང་པོ་ལགས། །
ཁ་དོག་སྣ་ཚོགས་རྣམ་པར་བཀྲ་འདི་མེ་ཏོག་སྣ་བརྒྱ་བཞད་པ་མ་ཡིན་སྣེ་མང་ཁེ་
གཉེར་ཐོན་ཟོག་ལགས། ། །
དགོས་འདོད་ཡོངས་རྫོགས་ཆར་དུ་བསྙིལ་འདི་དཔག་བསམ་ཡོངས་འདུའི་
ལྗོན་པ་མ་ཡིན་ཕྱུག་འགྱུར་ཐབས་ལམ་བཟང་པོ་ལགས། །
མ་བྱུག་ས་གཞི་མར་གད་མདོག་གིས་མཛེས། །
ཕྲེང་བར་མ་བྱས་ཁང་ཕྲེང་མཚར་དུ་དངར། །
རི་མོར་མ་བྱས་ཚོན་མདངས་རྣམ་པར་བཀྲ། །
མགྲོན་དུ་མ་བོས་ཕྱོགས་བཞིའི་སྐྱེ་བོ་འདུ། ། །
བཟང་བཟང་རྣམ་པ་བཟང་བ་གངས་ཅན་ལ། །
མང་མང་ཡར་རྒྱས་མང་ལ་རྣམ་པར་བཀྲ། །
མཚར་མཚར་ཁྱད་པར་མཚར་དངར་འབྲས་བཟང་ལ། །
ཡང་ཡང་བསྔགས་ནས་ཡང་བསྐྱར་འབད་པར་འཚལ། །
བརྒྱད་གཅིག་ལ་འབུལ་བའི་གླུ་དབྱངས།
ཀ་ཡེ་གཟིགས་དང་སྔར་སོང་ལོ་ཟླ་ཡི་ནང་དུ། །
ཁ་དོག་རབ་མཚར་གཡུར་ཟའི་འབྲས་བུ་ནི་སྣ་ཚོགས། །
ག་བལྟས་མིག་གི་མདུན་དུ་ལྷམ་མེ་རུ་མཐོང་དུས། །
ང་ཅག་སྤྲོ་བ་འཕེལ་བའི་གླུ་དབྱངས་འདི་ཐལ་ལོ། །



ཅ་སིང་འདས་པའི་ལོ་ཟླའི་དཀའ་ཚེགས་ལ་བསམ་ན། །
ཆ་ཤས་རེ་རེའང་ཁྱད་བསད་དཀའ་བ་ཞིག་ཡིན་ཀྱང༌། །
ཇ་ཆང་འདོད་རྒུའི་ལོངས་སྤྱོད་སྣང་མེད་དུ་དོར་ནས། །
ཉ་ཆུའི་བརྩེ་སེམས་བཅངས་ཏེ་གངས་ལྗོངས་སུ་བྱོན་ནོ། །
ཏ་ཡས་བཅིངས་འགྲོལ་དམག་གི་དཀའ་སྤྱད་ལ་བསམ་ན། །
ཐ་མལ་སྐྱེ་བོའི་བློས་ཀྱང་དཔོག་ནུས་དང་བྲལ་ལོ། །
ད་ལྟའི་བདེ་སྐྱིད་འཚོ་བ་གསར་པ་ཡི་འབྱུང་རྩ། །
ན་ཆུང་གཞོན་ནུ་རྣམས་ཀྱི་མཁྱེན་པ་རུ་མཛོད་ཅིག །
པ་ཊའི་རི་མོ་དང་མཚུངས་ལེ་ཁྲི་ཡི་གཞུང་ལམ། །
ཕ་ཡུལ་གངས་ཅན་ལྗོངས་ཀྱི་ཕྱོགས་ཀུན་ཏུ་ཁྱབ་ཅིང་། །
བ་གམ་ཁང་ཆེན་དང་ནི་དབང་གཞུ་ཡི་ཟམ་ཆེན། །
མ་ལུས་བུ་ཕྲུག་དམག་གི་མཛད་བཟང་གི་རྗེས་ཤུལ། །
ཙ་རི་དང་མཚུངས་ལམ་འཕྲང་དོག་པོ་ཡི་ནང་དུ། །
ཚ་གྲང་དཀའ་བ་སྤྱད་པའི་དཔའ་བོ་ཡི་ལུས་ལས། །
ཛ་ཛོར་ཁྲག་དང་རྔུལ་ཆུ་འཛད་མེད་དུ་ཐོན་པ། །
ཝ་ལེར་ཡིད་ལ་དྲན་དུས་དད་གུས་རང་སྐྱེས་བྱུང༌། །
ཞ་ལོང་ལམ་སྟོན་ཏང་གི་དབུ་ཁྲིད་ཀྱི་འོག་ཏུ། །
ཟ་ཐང་ཀུན་ནས་འཕེལ་བའི་དེང་རབས་ཀྱི་འཚོ་བར། །
འ་ཅག་རིགས་ཁག་མི་དམངས་དུས་རྟག་ཏུ་རོལ་འདི། །
ཡ་མེད་བུ་ཕྲུག་དམག་གི་དཀའ་སྤྱད་ཀྱི་འབྲས་བུ། །
ར་ཡིག་གཉིས་པ་པད་མའི་དགའ་ཚལ་ལ་བཞིན་དུ། །
ལ་རྒྱ་ཟབ་མོས་དམག་འཛུགས་དུས་ཆེན་གྱི་སྐབས་འདིར། །
ཤ་ཚའི་དམག་དམངས་མཐུན་སྒྲིལ་ཟབ་པོ་དག་མཚོན་ཕྱིར། །
En,
52



ས་འདིར་ཁྱབ་པའི་གླུ་དབྱངས་ཕྱོགས་ཀུན་ཏུ་ལེན་ནོ། །
ཧ་ཅང་ཟབ་པའི་དམག་དམངས་མཐུན་སྒྲིལ་གྱི་གླུ་དབྱངས། །
ཨ་ཧོ་ལྕེ་བརྒྱས་བླངས་ཀྱང་འཛད་དུས་ནི་མེད་དོ། །
སྐྱིད་གླུ།
ཀ་ཡེ་གཟིགས་དང་བགྲང་བྱ་བཞི་བཅུ་ཡི་ནང་དུ། །
ཁ་བའི་ལྗོངས་འདིར་ཐོབ་པའི་འབྲས་བཟང་ལ་གཟིགས་དང་། །
ག་བལྟས་ཡིད་དབང་འཕྲོག་པའི་འདྲེན་བྱེད་ཀྱི་དགའ་སྟོན། །
ང་ཅག་གར་ཕྱིན་ས་རུ་དངོས་མཐོང་འདི་མཚར་རོ། །
ཅ་ཅོའི་འུད་བསྟོད་མ་ཡིན་དོན་དམ་གྱི་གནས་ལུགས། །
ཆ་ཚང་ས་མཐོའི་སྟེང་གི་ངོ་མཚར་གྱི་རི་མོ། །
ཇ་ཆང་ལོངས་སྤྱོད་ཙམ་མིན་ཚན་རིག་གི་འབྲས་བུ། །
ཉ་རྒྱས་ཟླ་བ་གྲངས་མེད་རྒྱུ་སྐར་གྱིས་བསྐོར་འདྲ། །
ཏ་ཡས་འཛུགས་སྐྲུན་རྣམ་གྲངས་རེ་རེ་ནས་བརྗོད་པ། །
ཐ་མལ་བདག་འདྲས་རོ་འཛིན་བརྒྱ་ཡིས་ཀྱང་དཀའ་འོ། །
ད་ལྟའི་བདེ་སྐྱིད་འཚོ་བ་གསར་པ་འདིར་བསམ་ན། །
ན་སོ་རྒས་ལ་ཉེ་འདིར་འཕངས་སེམས་ཤིག་ལོས་སྐྱེ། །
པ་ཊའི་རི་མོ་ལྟ་བུའི་གཞུང་ལམ་གྱི་དྲ་བ། ། །
ཕ་ཡུལ་འཛམ་གླིང་རྩེ་མོའི་མགུལ་རྒྱན་དུ་བཞེས་པས། །
བ་གླང་བོང་བུའི་སྐྱེལ་འདྲེན་ནམ་དུས་དེ་ཡོལ་ནས། །
མ་ལུས་སེམས་ཅན་ཀུན་ལ་བདེ་བ་ཞིག་ཐོབ་སོང་། །
ཙ་རི་འདྲ་བའི་ལམ་འཕྲང་དོག་པོ་ནི་ཀུན་ལ། །



ཚ་གྲང་དཀའ་ཐུབ་སྤྱད་ནས་རླངས་འཁོར་གྱི་གཞུང་ལམ། །
ཛ་དྲག་ཆེན་པོས་སྐྲུན་བྱེད་དཔའ་བོ་ཡི་གཟུགས་བརྙན། །
ཝ་ལེར་ཡིད་ལ་དྲན་དུས་དད་གུས་ཀྱང་སྐྱེས་བྱུང༌། །
ཞ་ལོང་ཉམས་ཐག་མི་དམངས་བཅིངས་པ་ལས་བཀྲོལ་ཅིང༌། །
ཟ་འཐུང་འདོད་རྒུ་བྱིན་པའི་དམངས་གཙོ་ཡི་བཅོས་སྒྱུར། །
འ་ཅག་བདེ་སྐྱིད་ལམ་སྟོན་དྲིན་ཅན་གྱི་དེད་དཔོན། །
ཡ་མེད་གུང་ཁྲན་ཏང་གི་མཛད་བཟང་འདི་མཚར་རོ། །
ར་ལྟར་རང་སེམས་གྱོང་བའི་མི་བཞི་ཡི་ཚོགས་པས། །
ལ་ལ་བསླུས་ཤིང་རྒྱལ་ཕུང་དམངས་གནོད་ལ་འབད་ཀྱང་། །
ཤ་ཞེན་འོས་པའི་བཅུ་གཅིག་གྲོས་གསུམ་གྱི་ཐོག་ནས། །
ས་འདིར་སྒོ་བཅོས་སྒྱུར་དབྱེའི་ལམ་བཟང་ཞིག་བསྟན་ཏེ། །
ཧ་ཅང་སྐྱིད་པའི་རྫོགས་ལྡན་གསར་པ་ཞིག་ཤར་སོང༌། །
ཨ་ཧོ་དམངས་བདེ་རྒྱལ་ཕྱུག་རླབས་ཆེན་གྱི་ཀྲུང་གོ ། །
ཧ་ཅང་སྟོབས་ལྡན་འཛམ་གླིང་ཤར་ཕྱོགས་སུ་ལངས་འདིར། །
ཨ་ཧོ་སྙན་ངག་མཁན་གྱི་སྐྱིད་གླུ་འདི་བླངས་སོ། །
སྙིང་གཏམ་ཚིག་གསུམ།
ཀ་ཡེ་གསོན་ཅིག་ཕ་བཟང་བུ་ཡི་ཚོགས། །
ཁ་ཙམ་མིན་པའི་སྙིང་གཏམ་ཚིག་གསུམ་ཡོད། །
ག་སར་ཆོ་མེད་སྟོང་རྒྱུགས་མ་བརྒྱབ་པར། །
ང་ཅག་མི་རིགས་རིག་པའི་གནས་ལྔ་ལ། །
ཅ་སིང་ངལ་བ་འབྲས་མེད་མ་བསམ་པར། །



ཆ་ཤས་ཙམ་ཞིག་ཁོང་དུ་ཆུད་ཐབས་མཛོད། །
ཇ་ཆང་ཤོ་སྦག་ཁོ་ནས་ལང་ཚོའི་དཔལ། །
ཉ་རྒྱས་ཟླ་བ་ལྟ་བུ་ཆུད་གཟན་ན། །
ཏ་ཡས་དུད་འགྲོའི་རིགས་དང་ཁྱད་ཅི་ཡོད། །
ཐ་ཤལ་སྤྱོད་པས་རེ་ཞིག་དུས་འདས་ཀྱང༌། །
ད་ལྟ་རང་ཚོད་རང་གིས་བཟུང་བྱས་ཏེ། །
ན་གཞོན་ལང་ཚོ་དོན་དང་ལྡན་པར་མཛོད། །
པ་ཕ་ཨ་མས་ཆང་ཁང་སྦག་ཁང་ཉུལ། །
ཕ་བཟང་བུ་རྣམས་ཁ་ར་ཨོ་ཁེར་(K. R. 0. K) ཞུགས། །
བ་རི་བེ་རི་ཟ་རི་ཟི་རིའི་ངང༌། །
མ་ལུས་ཆུད་ཟོས་མ་གཏོང་ཕ་བཟང་བུ། །
ཙ་ན་ཡིན་ཀྱང་ཤེས་བྱའི་གནས་དག་ལ། །
ཚ་གྲང་དཀའ་བར་མ་འཛེམས་འབད་པར་མཛོད། །
ཛ་ཛོར་ཆང་ཁང་སྦག་ཁང་ལ་སོགས་པར། །
ཝ་གཞའ་མཁས་ཤིང་བདེ་དགར་རློམ་པ་དེ། །
ཞ་ར་མིན་ཀྱང་མིག་ལྡན་གཡང་མཆོངས་འདྲ། །
ཟ་འཐུང་ཚུལ་མིན་འཆལ་སྤྱོད་རྒྱན་འགྱེད་མཁན། །
འ་ལད་དེ་ཚོ་མཉམ་དུ་མ་འགྲོ་ཞིག ། །
ཡ་མེད་དཔའ་དང་བློ་ཁོག་ཡོད་མདོག་གིས། །
ར་ལྟར་གྱོང་བའི་རང་སེམས་མ་བཅུན་པར། །
ལ་ལར་སྙད་ཅིང་ལ་ལར་རྡེག་བྱེད་པ། །
ཤ་ཚ་མེད་པའི་གྲོགས་ངན་སྤོང་བར་མཛོད། །
ས་སྟེང་རིན་ཆེན་གཅིག་ཏུ་སྤུངས་པ་ལས། །



ཧ་ཅང་རྩ་ཆེའི་ཤེས་རབ་ནོར་སྒྲུབས་ཤིག །
ཨ་མའི་ཨོ་ལོའི་ཐུགས་ལ་བཞག་ཟེར་ན། །
ཧ་ཅང་རྩ་ཆེའི་བསླབ་བྱ་ཚིག་གསུམ་ཡིན། །
ཨ་ཙི་རྨོངས་པ་བདག་འདྲའི་སྨྱོ་ལབ་ལ། །
ཧ་ལས་ངོ་མཚར་སྐྱེ་གཞི་ག་ལ་ཡོད། །
ཨ་ཀྱང་སེམས་ལ་བཞག་ན་ཕན་པའང་སྲིད། །
ལོ་ངོ་ལྔ་བཅུའི་འབྲས་བཟང་།
ཀ་བ་ལྟ་བུའི་སྲོག་ཤིང་གཅིག་ཉིད་རླབས་ཆེན་གུང་ཁྲན་ཏང་མེད་ན། །
ཁ་བའི་ལྗོངས་འདི་སྤྲིན་ནག་འཁྲིགས་འདྲའི་མུན་པའི་སྤྱི་ཚོགས་མ་ཡིན་
ནམ། །
ག་ལེར་མ་ཡིན་ཤུགས་དྲག་ཆེ་བའི་བོད་སྐྱོད་དཔུང་སྡེའི་དཔའ་སྟོབས་ཀྱིས། །
ང་རྒྱལ་ཅན་གྱི་ནུབ་ཕྱོགས་བཙན་འཛུལ་སྟོབས་ཤུགས་མཐའ་དག་མཐར་
བསྐྲད་ཅིང༌། །
ཅ་སིང་ལམ་ལུགས་ངན་པ་གཏོར་ཏེ་འབངས་རྣམས་བདེ་བའི་དཔལ་ལ་
བཀོད། །
ཆ་ལུགས་ཀུན་མཐུན་སྤྱི་ཚོགས་རིང་ལུགས་ངོ་མཚར་ལམ་ཆེན་ཐོག་ཏུ་སྐྱོད། །
ཇ་ཆང་འདོད་རྒུར་ལོངས་སུ་སྤྱོད་པའི་མེས་རྒྱལ་ཁྱིམ་ཚང་ཆེན་པོའི་ནང་། ། །
ཉ་ཆུ་ལྟ་བུར་བྲལ་ཐབས་མེད་པའི་མི་རིགས་མཐུན་སྒྲིལ་ཆེས་ཟབ་པའི། །
ཏ་ཡས་མི་དམངས་གུང་ཁྲན་ཏང་གི་རྗེས་སུ་འབྲངས་པའི་ངོ་མཚར་འབྲས། །
ཐ་གྲུ་ཡངས་པའི་ནོར་འཛིན་ཁྱོན་འདི་དབུལ་ཞིང་ཕོངས་པའི་ཡུལ་ཞིག་
ནས། །



ད་ཀོ་སྲིད་ཇུས་བཟང་པོའི་དྲིན་གྱིས་འབྱོར་ཕྱུག་དཔལ་ལ་ལོངས་སྤྱོད་
པས། །
ན་གའི་རྗེ་བོ་རབ་ཏུ་སྐྱེངས་ཏེ་ས་ཡི་འོག་ཏུ་ཡིབས་སམ་སྙམ། །
པ་ཊུའི་སོར་མོ་ལན་བརྒྱར་བསྐྱོད་ཅིང་བསྔགས་བརྗོད་སྒྲ་དབྱངས་ཕྱོགས་ཀུན་
ཁྱབ། །
ཕ་ཡུལ་གངས་ཅན་བདེ་བའི་ཞིང་འདིར་རབ་དམར་སྐར་མ་ལྔ་ལྡན་གྱི། །
བ་དན་བསྒྲེངས་ཤིང་བཅིངས་འགྲོལ་ཐོབ་ནས་བགྲང་བྱ་ལྔ་བཅུའི་འདས་པ་
དང༌། །
མ་ལྟར་དྲིན་ཆེན་གུང་ཁྲན་ཏང་མཆོག་འཁྲུངས་ནས་བརྒྱད་ཅུའི་ལོ་འཁོར་
བའི། །
རྩ་ཚེའི་དུས་ཆེན་བཀྲ་ཤིས་ཉིས་བརྩེགས་འཆར་བའི་དུས་སྐབས་བཟང་པོ་
འདིར། །
ཚ་གྲང་དཀའ་བ་བགྲངས་མེད་སྤྱད་དེ་རང་དོན་སྤུ་ཙམ་མི་སེམས་པར། །
ཛ་དྲག་ཆེ་བའི་དཔུང་སྐྱོད་ནང་དུ་རང་སྲོག་བཏང་བའི་དཔའ་བོའི་སྐུ། །
ཝ་ལེར་ཡིད་ལ་དྲན་པའི་སྐབས་སུ་མཆི་མའི་ཐིགས་ཕྲེང་སུ་མི་ལྷུང༌། །
ཞ་ལོང་ཉམ་ཐག་མི་དམངས་རྣམས་ཀྱིས་མགོན་སྐྱབས་ཏང་གི་བཀའ་དྲིན་
ནི། །
ཟ་འཐུང་འདོད་རྒུ་འཛོམས་པའི་སྐབས་འདིར་ཡང་ཡང་དྲན་པའི་དགའ་སྐྱིད་
འ་ཅག་རིགས་ཁག་མི་དམངས་རྣམས་ཀྱིས་མགྲིན་པ་བཏེགས་ནས་ལེན་པར་
ཡ་གླིང་ས་ཡི་ལྟེ་བར་ལངས་པའི་ཀྲུང་གོ་ཞེས་བྱའི་མི་ཆེན་འདིར། །
ར་ལྟར་གྱོང་བའི་བཙན་རྒྱལ་རྣམས་ཀྱང་ཕྲག་དོག་ཟུག་རྔུ་སྙིང་ལ་རྒྱས། །



ལ་ལ་བསླུས་ཤིང་མེས་རྒྱལ་མངའ་ཁོངས་ཁ་བྲལ་གཏོང་ཐབས་སྤེལ་ན་ཡང༌། །
ཤ་ཚའི་མི་རིགས་མཐུན་སྒྲིལ་ཆེན་པོ་གཡོ་མེད་རི་རྒྱལ་ལྷུན་པོ་བཞིན། །
ས་ཆེན་འདི་ན་བརྟན་ཅིང་བརྗིད་པ་འགུལ་བར་ནུས་པ་སུ་ཞིག་མཆིས། །
ཧ་ལས་ངོ་མཚར་འགྲན་ཟླ་མེད་པའི་སྟོབས་ཤུགས་འཛམ་བུའི་གླིང་དུ་
ངོམས། །
ཨ་མ་རླབས་ཆེན་མེས་པོའི་རྒྱལ་ཁབ་མཚོ་བཞི་གླིང་ལྔའི་རྒྱན་དུ་མཛེས། །
ཧ་ཅང་སྟོབས་ལྡན་རིགས་ཁག་མི་དམངས་མཐུན་སྒྲིལ་ཆེན་པོའི་རྒྱལ་རྔ་
རྡུངས། ། །
ཨ་ཧོ་ད་དུང་མདུན་དུ་སྐྱོད་ཅིག་ཁྱིམ་ཚང་གཅིག་ང་འི་སྤུན་ཟླ་ཚོ། །
དྲང་ལྡོག་ཀ་ཕྲེང་བཀྲ་ཤིས་དབྱངས་སྙན།
ཨ་ཧོ་གངས་རིས་བསྐོར་བའི་འཛམ་གླིང་གི་རྩེ་མོར། །
ཧ་ལས་ངོ་མཚར་སྐྱེ་བའི་གཡུར་ཟ་ཡི་འབྲས་བཟང་། །
ཨ་མ་རླབས་ཆེན་ཏང་གི་ལམ་སྟོན་དེ་མེད་ན། །
ཧ་ཅང་ཐོབ་པར་དཀའ་བའི་དོན་དངོས་ཤིག་མིན་ནམ། །
ས་སྟེང་འདི་ན་དགའ་སྐྱིད་དཔལ་ཡོན་ལ་སྤྱོད་པའི། །
ཤ་ཚའི་མི་རིགས་མཐུན་སྒྲིལ་གཡོ་མེད་ཀྱི་ངང་ནས། །
ལ་རྒྱ་ཟབ་པའི་གཅིག་གྲོགས་གཅིག་ཕན་ལ་གཟིགས་དང༌། །
ར་རིའི་དྲི་མས་མ་འགོས་དྭངས་གཙང་གི་བརྩེ་སེམས། །
ཡ་རབས་བཟང་པོའི་སྤྱོད་པར་ལྷད་སྐྱོན་ཡང་མི་འདུག །
འ་ཅག་སྤུན་ཟླ་མི་རིགས་མཐུན་སྒྲིལ་གྱི་རི་མོ། །
ཟ་ཟིར་ཡ་ཡོ་མིན་པ་རྡོ་བ་ལ་བརྐོས་ནས། །



ཞ་ཞོར་མ་ཡིན་རྟག་ཏུ་འཛུགས་སྐྲུན་ལ་འབད་པས། །
ཝ་ལེར་གཡུར་ཟའི་འབྲས་བུ་མིག་ལམ་དུ་ཤར་འདི། །
ཛ་དྲག་ཀྱག་ཀྱོག་ལམ་བུ་དུ་མ་ཞིག་བརྒྱུད་ཅིང་། །
ཚ་དྲང་དཀའ་བ་སྤྱད་མཐར་རླབས་ཆེན་གྱི་བྱ་གཞག །
ཙ་ཆེན་སྒྱུར་བཅོས་སྒོ་དབྱེའི་འགྲན་མེད་ཀྱི་ལམ་བཟང་། །
མ་ཡུམ་གུང་ཁྲན་ཏང་གི་ཕྱོགས་སྟོན་གྱི་རྒྱལ་ཁའི། ། །
བ་དན་འཛམ་གླིང་རྩེ་མོར་བསྒྲེངས་པ་འདི་མཚར་རོ། །
ཕ་མཐའ་བྲལ་བའི་ས་ཆེན་འདི་ཉིད་ཀྱི་སྟེང་དུ། ། །
པ་ཊའི་རི་མོ་ལྟ་བུའི་འཛུགས་སྐྲུན་གྱི་རྣམ་གྲངས། །
ན་གའི་རྗེ་བོར་སྐྱེངས་པ་སྟེར་བ་བཞིན་ལགས་སོ། །
ད་ཆའི་བོད་ལྗོངས་གསར་པའི་དཔལ་ཡོན་འདི་མཐོང་དུས། །
ཐ་ཤལ་ལོག་པར་སྤྱོད་པའི་རྫུན་རྐྱལ་དེ་རྡོལ་ནས། །
ཏ་ཡས་མི་དམངས་བློ་གཏད་ཏང་ལ་ཡང་བཅོལ་སོང་། །
ཉ་ཆུ་ལྟ་བུའི་མི་རིགས་མཐུན་སྒྲིལ་འདི་མེད་ན། །
ཇ་ཆང་འདོད་རྒུ་འཛོམས་པའི་ལོངས་སྤྱོད་འདི་མེད་ལ། །
ཆ་ལུགས་མཐུན་པའི་འཛུགས་སྐྲུན་བྱེད་ཐབས་ཀྱང་མེད་དོ། །
ཅ་ཅོ་མང་པོ་ཤོད་པའི་དགོས་པ་ནི་མི་འདུག ། །
ང་ཅག་དོན་དངོས་ཡུལ་ལ་གཟིགས་པ་དང་མཁྱེན་ཡོང་། །
ག་སར་དབྱར་མཚོ་རྒྱས་འདྲའི་གྲུབ་འབྲས་འདི་མཐོང་དུས། །
ཁ་ཙམ་མིན་པའི་བསྟོད་དབྱངས་སོར་རྩེ་ལས་ཐོན་སོང་། །
ཀ་ཡེ་དགྱེས་པར་མཛོད་ཅིག་རིགས་ཁག་གི་སྤུན་ཟླ། །
ཀ་ཕྲེང་སྙན་པའི་རོལ་མོ་སོར་རྩེ་ནས་བླངས་ཏེ། །
ཁ་བའི་ལྗོངས་ཀྱི་ཁྱད་འཕགས་དུས་ཆེན་ལ་ཕུལ་ཡོད། །
59



ག་ལེར་གསན་ན་ཚིག་རྒྱན་ནོར་བུ་ཡི་ཕྲ་ཚོམ། །
ང་ཅག་སྙན་དབང་མཛེས་པའི་རྒྱན་དུ་ཡང་འགྱུར་སྲིད། །
ཅ་གས་བསགས་པའི་ཟང་ཟིང་ནོར་བུ་འདྲ་མེད་དེ། །
ཆ་ལུགས་མཐུན་པའི་སྙན་ངག་མགུལ་རྒྱན་འདི་ཕུལ་ནས། །
ཇ་ཆང་འདོད་རྒུ་འཛོམས་པའི་དུས་ཆེན་གྱི་སྐབས་འདིར། །
ཉ་ཆུ་ལྟ་བུའི་སྤུན་ཟླ་མི་རིགས་ཀྱི་བརྩེ་སེམས། །
ཏ་ལེར་གསལ་བའི་ཚིག་གི་རི་མོ་ཞིག་ཐོན་སོང་། །
ཐ་སྙད་བཙན་འཇུག་མིན་པའི་ཀ་ཕྲེང་གི་སྙན་རྩོམ། །
ད་ལྟའི་དཔལ་ལ་བསྔགས་པའི་ཚིག་སྦྱོར་གྱི་མེ་ཏོག །
ན་སོ་རྒས་པའི་སོར་རྩེར་རང་བཞིན་གྱིས་གྲོལ་སོང་། །
པ་ཊའི་རིས་མོས་མཛེས་པའི་ལྷ་ལྡན་གྱི་གྲོང་དུ། །
ཕ་ཡུལ་ཕྱོགས་ཀུན་ནས་ཡོང་སྐྱེ་བོ་རྣམས་འཛོམས་ཏེ། །
བ་གམ་ཅན་གྱི་ཁང་བཟང་རབ་བརྗིད་ཀྱི་ནང་དུ། །
མ་བཞིན་བཀུར་འོས་ཏང་གི་མཛད་བཟང་ལ་བསྟོད་ཅིང༌། །
ཙ་ཆེའི་དུས་ཆེན་དགའ་སྤྲོའི་དཔལ་ཡོན་ལ་སྤྱོད་སྐབས། །
ཚ་གྲང་སྤྱད་པའི་དཔའ་བོའི་མཛད་རྗེས་རྣམས་དྲན་བྱུང་། །
ཛ་ཛོར་སྐྱོན་གྱིས་མ་བགོས་སྲིད་བཟང་གི་ལམ་སྟོན། །
ཝ་ལེར་ཡིད་ལ་དྲན་པས་སྤྲོ་བ་ཡང་འཕེལ་བྱུང་། །
ཞྭ་གོས་རྒྱན་གྱིས་མཛེས་པའི་ཕོ་གཞོན་དང་མོ་གཞོན། །
ཟ་བཏུང་རོ་བཅུད་ལྡན་པའི་དཔལ་ཡོན་ལ་སྤྱོད་ཅིང་། །
འ་འུར་དགའ་སྐྱིད་རྩེད་འཇོའི་རྣམ་གྲངས་ཀྱང་མང་ལ། །
ཡ་རབས་ངོ་མཚར་ཆེ་བའི་གླུ་གར་ཡང་བྱེད་དོ། །
ར་ས་ཞེས་བྱའི་ལྷ་ལྡན་ཞིང་མཆོག་འདིར་དེང་དུས། །
60



ལ་ལ་གར་བྱེད་ལ་ལ་གླུ་དབྱངས་ཀྱང་ལེན་ཅིང་། །
ཤ་ཚའི་མི་རིགས་རང་སྐྱོང་དགའ་སྟོན་ལ་རོལ་བས། །
ས་སྟེང་འདི་ན་ལྷ་ཡུལ་གཅིག་ཉིད་རང་ཡོད་པ། །
ཧ་ལས་ངོ་མཚར་ཆེ་བའི་བོད་ལྗོངས་འདི་མིན་ནམ། །
ཨ་ཅང་ཆེ་སྟེ་འདི་ལས་ལྷག་པ་ཡི་ལྷ་ཡུལ། །
ཧ་ལམ་མེད་ངེས་ཀུན་གྱི་མཐོང་ཆོས་ཙམ་མིན་ནམ། །
ཨ་ཧོ་རང་ལྗོངས་དགེ་ཞིང་ཤིས་པ་རུ་གྱུར་ཅིག །



གཉིས་པ། ཀུན་འཁོར།
བོད་རང་སྐྱོང་ལྗོངས་བཙུགས་ནས་ལོ་ཉི་ཤུའི་
རིང་གི་འབྲས་བཟང་ལ་བསྔགས་པའི་
ཀུན་འཁོར་རང་བློའི་རྩི་བཅུད། །
རྒྱུས་ ཡུན་ རིང་ ལྡན་ པའི་ པ་ ཡུལ་ སྐྱིད་ པའི་ གངས་ལྗོངས་ རང་ སྐྱོང་ བཙུཊ་ ནས་ ལོས
ལོ་ངོ༌ཉི་ཤུར་ བོད་ ལྗོངས་ གསར་ པ་ བསྐྲུན་ ཅིང་ མདུན་ སྐྱོད་ ལོ་ རབས་ བརྒྱད་ བཅུའི་ ནང་
ལྟུག་ གདོང་ ཉི་འོང་ འཕྲོས་ པས་ འབྲོག་ང་འི་ ཡིད་ ལ་ བདེ་ བའི་ དཔལ་ ཐོབ་ ནོར་ཕྱུགས་འཕེལ་
འོ་ ངོ༌ ཉི་ཤུའི་བཟོ་ ཞིང་ ཐོན་ སྐྱེང་ ་ བཟང་ པོའི་ བྱ་ བས་ ནོར་ འཁྲུལ་ དགྲ་ ལས་ རྒྱལ་
ཤེས་ ལྡན་ མི་ དང་ བཟོ་པའི་ བློ་ གྲོས་ |གཅིག་ གྱུར་ མཐུན་ པའི་ འམ་ ནས་ བོང་ གསར་སྐྲུན་
བསམ་ དངོས་ མངོན་མཐོའི་ དང་ལ་ལས་རྒྱལ་ འང་ བདེ་ སྐྱིང་ ལམ་ ཕྱོགས་ གསལ་ སྟོན་ མཛང་ ང་འི་
“ངས་ ང་འི་| ས་ ཆེན་ ཁྱོན་ འདིའི་ འབྲས་ བུ་ དངོས་འགལ་སེལབ་ འགོ་ཁྲིང་ མཛད་ པོའི་
གངས། ལྗོངས་དང་ལ་ གཉིས་ ལྡན་ པ་འི་ དུས་ བཟང་ བདེ་བ་ འདི༌ འདྲ་ ་ མཐོ་རིས་ དབང་ པོར་ མེད་
བོད་ གསར་ རྫོགས་ ལྡན་ ངང་ལ་ ལ་ སྐྱོང་ འདི༌ ལེགས་ བྲིས་ ངང་ལ་་ ལ་ སྐྱེངས་ སྟེར་ དུས་ འདིར བསྟོད་
སྐྲུན་པའི་ སྙིང་ སྟོབས་ བཟང་ ན་ དངོས་ གཞི་གྲུབ་ འབྲས་ བཟང་ པོ་ བསྐྲུན་ ཕྱིར་ འབད་ དོ་ ཀྱེ་
འཛུཊ་ སྐྲུན་བྱེད་པའི་ སྔོན་ བཀོད་འཆར་གཞི་ བཟང་ པོའི་ གྲུབ་ འབྲས་ འཕེལ་ བ་ ཡར་ངོའི་ ཟླ་
མཐུན་ སྒྲིལ་ དམག་ འཐབ་ལ་ སྐྱོད་ གཡུར་ ཟའི་ འབྲས་ བུ་ རྨད་ བྱུང་ ཡར་རྒྱས་དེ་ འང༌ ཀོ་ མཚར
སླར་ ཡང་ མདུན་ སྐྱོང་ དམག་ འཐབ་གསར་ པ་འི་ བཀའ་ བརྡ་ བཟང་ པོ་ ཕུལ་ དུ་ ་བྱུང་
ལོ་ རབས་ དགུ་ བཅུར་ འཕུར་བའི་ འཐབ་ ཇུས་ བཀའ་ བཟང་ པུལ་ བྱུང་ དང་ གི་ གསུང་ འ་ས་
བཀའ་ དེར་ དགུ་ ཞིང་ རངས་ བྱུང་ ནས་ ། སླར་ ཡང་ ། ངོ༌ མཚར་ འབྲས་ བུ་ རིང་ མི་ན་ངོན་
ངེང་ རབས་མན་ བཞིར་ འཕུར་ སྐྱོང་ ་ ཁྱང་ | དུ་ འབཊ་ མཚར་ འབྲས་ བཟང་ ཡུན་ ཐུང་ ལོ་ འགའི་ ནང་
ལོ་ མང་ བསྒྲུབ་ པར་ བཀའ་ བའི་ གྲུབ་ འབྲས་ རྨད་ བྱུང་ འབྲས་ བུར་：སླར་ ཡང་ འབང་ འཚལ་ ལོ་
62



ཀུན་འཁོར་འདིའི་ཀློག་སྟངས་ནི། །
༡. ཟུར་བཞི་ནས་དབུས་སུ་བཀླག་པས།
ལོ་ངོ་ཉི་ཤུར་བཟོ་ལས་འབྲས་བཟང་ལེགས། །
ལོ་བཅུའི་ནོར་འཁྲུལ་ལམ་ཕྱོགས་སེལ་བ་ལེགས། །
ལོ་འགའི་རིང་གི་ཕུལ་བྱུང་གྲུབ་འབྲས་ལེགས། །
ལོ་རབས་དགུ་བཅུར་དམག་སྐྱོད་འཆར་གཞི་ལེགས། །
༢. གཡོན་མཐའི་དཀྱིལ་ནས་འཁོར་མོར་བཀླག་པས། །
བོད་ལྗོངས་ས་མཐོའི་བཟོ་ཞིང་འབྲོག་པ་སྐྱིད། །
སྐྱིད་ཅིང་བདེ་བས་ལམ་སྟོན་མཛད་པོར་བསྟོད། །
བསྟོད་དོ་ཡར་རྒྱས་ཕུལ་བྱུང་ངོ་མཚར་རྨད། །
རྨད་དུ་བྱུང་བའི་དམག་འཐབ་བྱེད་པའི་བོད། །
༣. དཀྱུས་སུ་བཀླག་པས།
ལོ་རྒྱུས་ཡུན་རིང་ལྡན་པའི་ཕ་ཡུལ་སྐྱིད། །
སྐྱིད་པའི་གངས་ཅན་རང་སྐྱོང་བཙུགས་ནས་ལོ། །
ལོ་ངོ་ཉི་ཤུར་བོད་ལྗོངས་གསར་པ་བསྐྲུན། །
བསྐྲུན་ཅིང་མདུན་སྐྱོད་ལོ་རབས་བརྒྱད་ཅུའི་ནང་། །
ལྷག་གཏོང་ཉི་འོད་འཕྲོས་པས་འབྲོག་པའི་ཡིད། །
ཡིད་ལ་བདེ་བའི་དཔལ་ཐོབ་ནོར་ཕྱུགས་འཕེལ། །
ལོ་ངོ་ཉི་ཤུར་བཟོ་ཞིང་ཐོན་སྐྱེད་བཟང༌། ། །
བཟང་པོའི་བྱ་བ་ནོར་འཁྲུལ་དགྲ་ལས་རྒྱལ། །
ཤེས་ལྡན་མི་དང་བཟོ་པའི་བློ་གྲོས་གཅིག །
63



གཅིག་གྱུར་མཐུན་པའི་ལམ་དུ་བོད་གསར་བསྐྲུན། །
བསམ་དངོས་མངོན་མཐོའི་དཔལ་ལས་རྒྱལ་འདི་བདེ། །
བདེ་སྐྱིད་ལམ་ཕྱོགས་གསལ་སྟོན་མཛད་པའི་དྲིན། །
ཡངས་པའི་ས་ཆེན་ཁྱོན་འདིའི་འབྲས་བུ་དངོས། །
དངོས་འགལ་སེལ་བ་འགོ་ཁྲིད་མཛད་པོའི་མཐུ། །
གངས་ལྗོངས་དཔལ་ཡོན་གཉིས་ལྡན་དུས་བཟང་བདེ། །
བདེ་བ་འདི་འདྲ་མཐོ་རིས་དབང་པོར་མེད། །
བོད་གསར་རྫོགས་ལྡན་དཔལ་ལ་བསྐྱོད་འདི་ལེགས། །
ལེགས་བྲིས་དཔལ་ལ་སྐྱེངས་སྟེར་དུས་འདིར་བསྟོད། །
སྐྲུན་པའི་སྙིང་སྟོབས་བཟང་ན་དངོས་གཞི་གྲུབ། །
གྲུབ་འབྲས་བཟང་པོ་བསྐྲུན་ལ་འབད་དོ་ཀྱེ། །
འཛུགས་སྐྲུན་བྱེད་པའི་སྔོན་བཀོད་འཆར་གཞི་བཟང་། །
བཟང་པོའི་གྲུབ་འབྲས་འཕེལ་བ་ཡར་ངོའི་ཟླ། ། །
མཐུན་སྒྲིལ་དམག་འཐབ་ལ་བསྐྱོད་གཡུར་ཟའི་འབྲས། །
འབྲས་བུ་རྨད་བྱུང་ཡར་རྒྱས་འདི་ཀོ་མཚར། །
སླར་ཡང་མདུན་བསྐྱོད་དམག་འཐབ་གསར་པའི་བཀའ། །
བཀའ་བརྡ་བཟང་པོ་ཕུལ་དུ་བྱུང་བ་ནི། །
ལོ་རབས་དགུ་བཅུར་འཕུར་བའི་ཐབས་ཇུས་བཀའ། །
བཀའ་བཟང་ཕུལ་བྱུང་ཏང་གི་གསུང་ལས་བྱུང་། །
བཀའ་དེར་མགུ་ཞིང་ཡི་རངས་བྱུང་ནས་སླར། །
སླར་ཡང་ངོ་མཚར་འབྲས་བུ་རིང་མིན་ཐོན། །
དེང་རབས་ཅན་བཞིར་མྱུར་བསྐྱོད་ཁྱད་དུ་འཕགས། །
འཕགས་མཚར་འབྲས་བཟང་ཡུན་ཐུང་ལོ་འགའི་ནང༌། །
64



ལོ་མང་བསྒྲུབ་པར་དཀའ་བའི་གྲུབ་འབྲས་རྨད། །
རྨད་བྱུང་འབྲས་ངུར་སླར་ཡང་འབད་འཚལ་ལོ། །
འབད་བརྩོན་གྱི་སྐུལ་མ།
བརྩོན་མེད་འདུ་འཛིའི་ གནས་ སུ་ ཉུལ་ དེ་ བླུན་
མཁས་ པས་ ཤེས་ བྱའི་ གནས་ ལ་ ལེགས་ པོ་ སྦྱངས་
དེ་ ཕྱིར་ཤེས་བྱར་ རྟག་ ཏུ་ འབད་ པ་ གལ་
ནམ་ ཡང་ ཤེས་ བར་ བར་ མེད་
མེད་ བརྩོན་ འགྲུས་ཅན་
སུ་ཡང་ མ་ཁས་ ཕྱིར་ འབུངས ཤིག་
ཤིག་ ་འབད་ བརྩོན་
བག་ ཡངས་ བརྩོན་ བྲལ་ བསྟན་ ཤིག་
ཤིག་བྱེད་པའི་
ཏུ་བག་ཟོན་ གྱིས་ཤིག་ཤེས་ ལྡན་ ཚོ
ངལ་ མེད་ མ་ སྤུངས་ཤེས་ ཡོན་ མི་ ལྡན་ པས་
སྤྱོད་བཟང་ འབད་ པ་ | མ་ ཞན་ གྲོགས་ པོ་ |ཚོ་
ཀུན་འཁོར་འདིའི་ཀློག་སྟངས་ནི་
༡. སྟེང་གི་གཡོན་ཟུར་ནས་འོག་གི་གཡས་ཟུར་བར་དང་།
༢. སྟེང་གི་གཡས་ཟུར་ནས་འོག་གི་གཡོན་ཟུར་བར།
65



༣. གཡོན་མའི་དཀྱིལ་ནས་སྟེང་དཀྱིལ་བརྒྱུད་གཡས་མཐའི་དཀྱིལ་བར།
༤. གཡས་མཐའི་དཀྱིལ་ནས་འོག་དཀྱིལ་བརྒྱུད་གཡོན་མཐའི་དཀྱིལ་བར་
འཁོར་མར་ཀློག་དགོས་ཤིང༌། དེ་ནས་གཡོན་རྩེའི་ཟུར་ནས་དཀྱུས་སུ་ཤར་
མར་བཀླག་པས་འདི་ལྟར་འབྱུང་སྟེ། །
བརྩོན་པས་ཤེས་བྱར་འབུངས་ཤིག་ཤེས་ལྡན་ཚོ། །
བློན་པོ་འབད་མེད་འབུངས་བྲལ་བག་མེད་སྤྱོད། །
སུ་ཡང་ཤེས་བྱའི་གནས་ལ་འབད་འགྲུས་དགོས། །
དགོས་པའི་ཤེས་ཡོན་མ་སྦྱངས་བག་ཡངས་སུ། །
བརྩོན་མེད་འདུ་འཛིའི་གནས་སུ་ཉུལ་དེ་བླུན། །
མཁས་པ་ཤེས་བྱའི་གནས་ལ་ལེགས་པོ་སྦྱངས། །
དེ་ཕྱིར་ཤེས་བྱར་རྟག་ཏུ་འབད་པ་གལ། །
ནམ་ཡང་ཤེས་བྱར་བར་མེད་བརྩོན་འགྲུས་ཅན། །།
སུ་ཡང་མཁས་ཕྱིར་འབུངས་ཤིག་འབད་བརྩོན་དགོས། །
བག་ཡངས་བརྩོན་བྲལ་བསྟན་བཤིག་བྱེད་པའི་མིར། །
རྟག་ཏུ་བག་ཟོན་གྱིས་ཤིག་ཤེས་ལྡན་ཚོ། ། །
ངལ་མེད་མ་སྦྱངས་ཤེས་ཡོན་མི་ལྡན་པས། །
སྤྱོད་བཟང་འབད་པ་མ་ཞན་གྲོགས་པོ་ཚོ། ། །
66



ཕ་ཡུལ་དྲན་གླུ།
སྙན་ པའི་ སྒྲ་
སྙན་ འཇེབས ཡིད་
དང༌ ངེས་ པའི་ དོན་ དམ་ བསྔཊ འོས་ བསྔཊ འདི་ཉོན་
ལ་ འཐད་ པའི་ དབྱངས སྙན་ སྒྲ་ དོན་ རྒྱན་ ལྡན་ ཚིག་
(༦
IC
ལག་ བརྒྱད་ ལྡན་ ཆུ་ གཙང་ ཞིང་ ས་ གཟིན་ ལེགས་ སྟོན་ འབྲས་ བཟང་
ཡུལ་ གངས་ ལྗོངས་ བསྟོད་ པའི་ ཚིག་ སྦྱོར་ སྡེབ་ལེགས་ ཉན་ན་
ཕ་ཡུལ་རྩྭ་ཐང་ འབྲོག་ པའི་ གླུ་ དབྱངས སྙན་ འཇེབས ཐོས་ ན་ དགའ་
ཡུལ་：སྙིང་ ནས་དྲན་ པའི་ གླུ་ ཞིག་ སྨྱུག་རྩེས་ ལེན་ ལ་ སྤྲོ།
ཀུན་འཁོར་འདིའི་ཀློག་སྟངས་ནི་
༡. སྟེང་གི་གཡོན་གཟུར་ནས་མཐིལ་གྱི་དཀྱིལ་ཐིག་བར་ཐུར་དུ་བཀླག་
པས། སྙན་འཇེབས་གངས་ཅན་བསྟོད་པའི་གླུ། ཞེས་དང་། །
༢. དེ་ནས་གྱེན་དུ་གཡས་ཀྱི་སྟེང་ཟུར་བར་བཀླག་པས། གླུ་དབྱངས་
སྡེབ་ལེགས་དོན་ལྡན་ཉོན། ཞེས་བྱུང་།
༣. གཡོན་གྱི་མཐིལ་ཟུར་ནས་སྟེང་དཀྱིལ་བར་གྱེན་དུ་བཀླག་པས། ཕ་
ཡུལ་གངས་ལྡན་བསྔགས་པའི་དོན། ཞེས་དང་།
67



༤ སྟེང་དཀྱིལ་ནས་མཐིལ་གྱི་གཡས་ཟུར་བར་ཐུར་དུ་བཀླག་པས།
དོན་སྙན་ཚིག་ལེགས་ཉན་ན་སྤྲོ། ཞེས་བྱུང་བ་དང་། དེ་ནས་གཡོན་སྣེའི་ཟུར་
ནས་དཀྱུས་སུ་ཐད་ཀར་བཀླགས་པས།
སྙན་པའི་སྒྲ་དང་ངེས་པའི་དོན། །
དོན་དམ་བསྔགས་འོས་བསྔགས་འདི་ཉོན། །
སྙན་འཇེབས་ཡིད་ལ་འཐད་པའི་དབྱངས། །
དབྱངས་སྙན་སྒྲ་དོན་རྒྱུན་ལྡན་ཚིག །
ས་གཙང་གངས་ཅན་བསྔགས་པའི་ཡུལ། །
ཡུལ་གླུ་ཚིག་བཟང་དོན་གྱིས་ཕྱུག །
ཡན་ལག་བརྒྱད་ལྡན་ཆུ་གཙང་ཞིང་། །
ས་ཞིང་གཤིན་ལེགས་སྟོན་འབྲས་བཟང་། །
ཕ་ཡུལ་གངས་ལྗོངས་བསྟོད་པའི་ཚིག །
ཚིག་སྦྱོར་སྡེབ་ལེགས་ཉན་ན་སྤྲོ། །
ཕ་ཡུལ་རྩྭ་ཐང་འབྲོག་པའི་གླུ། །
གླུ་དབྱངས་སྙན་འཇེབས་ཐོས་ན་དགའ། །
ཕ་ཡུལ་སྙིང་ནས་དྲན་པའི་གླུ། །
གླུ་ཞིག་སྨྱུག་རྩེས་ལེན་ལ་སྤྲོ། །
ཞེས་པའོ། །དཀྱིལ་གྱི་ཡི་གེ་རྣམས་ཚིག་རྐང་སྔ་མའི་རྐང་མཐའ་དང་ཕྱི་མའི་
ཐོག་མའི་ཡི་གེར་ཀློག་དགོས་སོ། །



རྒྱང་གླུ།
མཚན་ མོའི་ མགོན་ དུ་ བསིལ་ བའི་ ཟེར་ བརྒྱ་ དཀར་
མཚན་ མོའི་ གཉེན་ མཐོང་ སྙིང་སྡུག་ བཞིན་ མཛེས་དྲན་
ཉིན་ མོ་ ནམ་མཁའ དྭངས་ པར་ སྤྲིན་དཀར་ གྱི་
ཚོམ་ ནམ མཁའི་ ཟླ་ བྲལ་རྒྱན་ མཛེས་ བཞིན་
བཀོད་ ཚེ་ བདག་ ཡིད་ ཀློང་ དུ་ ཁྱོད་ སྐུ་ འཆར་
སྙིང་སྡུག་ མིག་ཡངས་རྒྱུན་དུ་དྲན་ པས་ སྐྱོ་
ཀྱེ་ མ་ མཛེས་ སྡུག་ བཞིན་ རས་ ཆ་ རྫོགས་ ཟླ་
-，
--
--
----
-
-
མིག་རྒྱན་
མ་
ཁྱོད་
ལང་
ཚོའི་ དཔལ་ རྫོགས་ཤིང་
བཞིན་ མཛེས་ བརྩེ་ ཡང་ གྲོགས་ སྐལ་ དམན་ པའི་ ཟླ་
ཀུན་འཁོར་འདིའི་ཀློག་ཚུལ་ནི།
༡. གཡོན་རྩེའི་ཟུར་ནས་གཡས་ཀྱི་གཤམ་ཟུར་བར་ཏེ། མཚན་མོའི་
69



ནམ་མཁའི་ཀློང་དུ་ཆ་རྫོགས་ཟླ། ཞེས་དང༌།
༢. དེ་ནས་གཡས་རྩེའི་ཟུར་ནས་གཡོན་གྱི་གཤམ་ཟུར་བར་ཏེ། དཀར་
མཛེས་སྤྲིན་བྲལ་ཀློང་ཡངས་མཛེས་རྒྱན་བཞིན། ཞེས་དང་། །
༣. དཀྱུས་སུ་ཤར་མར་ཀློག་དགོས་པ་སྟེ། །
མཚན་མོའི་མགོན་དུ་བསིལ་བའི་ཟེར་བརྒྱ་དཀར། །
མཚན་མོའི་གཉེན་མཐོང་སྙིང་སྡུག་བཞིན་མཛེས་དྲན། །
ཉིན་མོའི་ནམ་མཁའ་དྭངས་པར་སྤྲིན་དཀར་གྱི། །
ཕྲ་ཚོམ་ནམ་མཁའི་ཟླ་བྲལ་རྒྱན་མཛེས་བཞིན། །
བཀོད་ཚེ་བདག་ཡིད་ཀློང་དུ་ཁྱོད་སྐུ་འཆར། །
སྙིང་སྡུག་མིག་ཡངས་རྒྱུན་དུ་དྲན་པས་སྐྱོ། །
ཀྱེ་མ་མཛེས་སྡུག་བཞིན་རས་ཆ་རྫོགས་ཟླ། །
མིག་རྒྱུན་མ་ཁྱོད་ལང་ཚོའི་དཔལ་རྫོགས་ཤིང་། །
བཞིན་མཛེས་བརྩེ་ཡང་གྲོགས་སྐལ་དམན་པའི་ཟླ། །ཞེས་པའོ། །



གསུམ་པ། ལྷུག་རྩོམ།
ནོར་བུ་དང་དེད་དཔོན།
དཔག་བསམ་ལྗོན་ཤིང་ཞེས་ཅི་འདོད་ཆར་དུ་བསྙིལ་བ་ཞིག་ཡོད་པར་
གྲགས་མོད། འོན་ཀྱང་དེ་ནི་འཆི་བ་མེད་པའི་གྲོང་ཁྱེར་དུ་ཡོད་པ་ཙམ་སྨྲ་བ་
ལས་སུས་ཀྱང་མ་མཐོང་། དེ་བཞིན་དུ་འཇོག་པོའི་གཙུག་གི་རྒྱན་དུ་དགོས་
འདོད་ཐམས་ཅད་འབྱུང་བའི་ནོར་བུ་ཞིག་ཡོད་པར་གྲགས་ཀྱང་དེའང་གོང་
བཞིན་གྲགས་སྟོང་ཙམ་ཡིན། མི་རྣམས་ཀྱིས་དངོས་སུ་མཐོང་རྒྱུ་དང་སྤྱོད་རྒྱུ་
ཡོད་པའི་གསེར་གཡུ་མུ་ཏིག་ལ་སོགས་རིན་ཆེན་ཇི་སྙེད་ཡོད་པ་རྣམས་ནི་སྤྱོད་
ཡུལ་རྒྱ་ཆེ་ལ་རིན་ཐང་ཆེ་ཞིང་། སྤྱོད་གོ་ཤིན་ཏུ་ཆེ་བ་བཅས་ཡིན་པ་ནི་སྨོས་ཅི་
དགོས། འོན་ཀྱང་སྐྱེ་བོ་འགའ་ཞིག་གིས་དེ་དག་ཡོད་ན་ཐམས་ཅད་ཡོད་པར་
ངོས་འཛིན་ཅིང་དེ་ནི་ནོར་བུ་དགོས་འདོད་ཀུན་འབྱུང་ཡིན་པར་བསམས་ནས།
དེ་དག་ནི་ཀུན་དགའ་དོན་གྲུབ་ཡིན་ཞེས་མངོན་སུམ་དུ་སྨྲ་བར་བྱེད་ཀྱང་དེ་ནི་
སྨྲ་བ་པོ་རང་ཉིད་དེ་དག་ལ་ཧ་ཅང་ཆགས་ཤིང་ཞེན་པས་རང་ཉིད་དེ་དག་གི་
དབང་དུ་སོང་སྟེ་དེ་ལྟར་བསམས་ཤིང་བརྗོད་པ་ལས་དེ་དག་དགོས་འདོད་ཀུན་
འབྱུང་ནི་ག་ལ་ཡིན། རིན་ཆེན་དེ་དག་ལས་ཆེས་ཁྱད་དུ་འཕགས་ཤིང་རིན་
ཐང་གཞལ་དུ་མེད་པ་ནི་ཤེས་བྱ་ཞེས་བྱ་བའི་ནོར་བུ་དེ་ཡིན། དེས་མི་རྣམས་ལ་
བསམ་པ་དང༌། དངོས་པོའི་དཔལ་ཡོན་སྟེར་བར་ནུས་པ་ཡིན། དཔལ་ཡོན་



གཉིས་པོ་ནི་མི་རྣམས་ལ་མེད་ཐབས་མེད་པ་ཞིག་ཡིན་ལ་དཔལ་ཡོན་གཉིས་པོ་
དར་ཞིང་རྒྱས་པ་ཞིག་བྱུང་ན་ཀུན་གྱི་ཡིད་སྨོན་བྱེད་པའི་རྫོགས་ལྡན་གྱི་དཔལ་
ལ་ཡང་འགྲན་པར་ནུས། ཤེས་བྱས་མི་རྣམས་ལ་བདེ་སྐྱིད་ཇི་ལྟར་བསྐྲུན་ཞེ་ན།
ཆུང་བ་ཁྱིམ་གྱི་སྤྱོད་ཆས་ནས་ཆེ་བ་རྒྱ་མཚོར་འགྲོ་བའི་གྲུ་གཟིངས་དང༌། ནམ་
མཁའ་ལ་འགྲོ་བའི་གནམ་གྲུ་སོགས་མི་རྣམས་ལ་མཁོ་བའི་དངོས་པོའི་རིགས་
གྲངས་ལས་འདས་པ་རྣམས་དེ་ལ་བརྟེན་ནས་བསྐྲུན་ཞིང༌། འཇིག་རྟེན་ཐོག་
སྔར་མེད་པའི་དངོས་པོ་གསར་པ་ཇི་སྙེད་ཅིག་ཐོན་པ་དེ་དག་ཀྱང་ཤེས་བྱ་མེད་
ན་འབྱུང་སྲིད་དམ། དེ་བཞིན་དུ་ཤེས་བྱས་མི་དང་མིའི་བར་ཕན་ཚུན་ཤེས་
རྟོགས་དང༌། ཕན་ཚུན་རོགས་རམ། ཕན་ཚུན་བཟོད་སྒོམ་དང༌། བརྩེ་
སེམས། གཞན་ཕན། གུས་ཞབས་སོགས་ཀྱི་བསམ་པ་འཕེལ་བར་བྱེད་ཅིང་།
གནོད་སེམས་དང་། ཕྲག་དོག ང་རྒྱལ་ལ་སོགས་པའི་བསམ་སྦྱོར་ཉམས་པར་
བྱེད་ནུས། དེ་བཞིན་དུ་དུས་མ་ཡིན་པར་འཆི་བའི་འཇིགས་པ་ལས་སྐྱོབས་
པར་བྱེད་པའི་གསོ་བ་རིག་པའང་ཤེས་བྱ་ལ་བརྟེན་ནས་བྱུང་བ་ཡིན། མདོར་
ན་བསམ་པ་དང་དངོས་པོའི་དཔལ་ཡོན་གཉིས་དར་བ་བྱེད་པ་ལ་ཤེས་བྱ་ཞེས་
བྱ་བའི་ནོར་བུ་འདི་མེད་ན་མི་རུང་ཞིང༌། ཤེས་བྱའི་སྒོ་མོ་འབྱེད་པའི་བཤེས་
གཉེན་ནི་ནོར་བུ་ལེན་པར་འདོད་པའི་དོན་མཐུན་དག་རྒྱ་མཚོར་འདྲེན་པའི་
དེད་དཔོན་དང་མཚུངས་ལ་ཤེས་བྱའི་ནོར་བུ་ལེན་པར་འདོད་ན་རིག་པའི་རྒྱ་
མཚོར་འགྲོ་དགོས་ཤིང་། རྒྱ་མཚོ་དེར་འགྲོ་བ་ལ་བརྩོན་འགྲུས་ཀྱི་གྲུ་ལ་བརྟེན་
དགོས། བརྩོན་འགྲུས་ཀྱི་གྲུ་དེ་ཡང་བཤེས་གཉེན་དེད་དཔོན་གྱི་ཕྱོགས་སྟོན་
ལ་མ་བརྟེན་ན་ནོར་བུ་ལག་ཏུ་ལེན་རྒྱུ་ལྟ་ཅི། ནོར་བུ་གང་དུ་ཡོད་པའི་ས་
ཕྱོགས་སུ་ཡང་སླེབས་པར་དཀའ་འོ། །དེ་ལྟ་ན་ཡང་བར་སྐབས་སུ་ནོར་བུའི་
ཡོན་ཏན་ལ་ལོངས་སུ་སྤྱོད་པའི་ཚེ་ན་དེད་དཔོན་ཡིད་ལ་མི་དྲན་པ་ལྟ་བུའི་སྣང་
ཚུལ་ཞིག་ཡོད་དེ། དཔེར་ན་མཁས་པ་ཞིག་གིས་སྔར་མེད་པའི་བྱ་དངོས་



གསར་པ་ཞིག་གསར་གཏོད་བྱས་ན་ཀུན་གྱིས་དེ་ལ་བསྔགས་བརྗོད་ཀྱི་མེ་ཏོག་
ལན་བརྒྱར་གཏོར་ནས་གསེར་གྱི་རྟགས་མ་ཞིག་སྤྲོད་པ་ནི་འོས་ཤིང་རིགས་པ་
ལོས་ཡིན། འོན་ཀྱང་དེ་ལྟ་བུའི་ཤེས་བྱ་ཞིག་ཡོད་པར་ཕྱི་དང་ནང་གི་རྐྱེན་མང་
པོ་ཞིག་འཛོམས་དགོས། རྐྱེན་དེ་དག་གི་ནང་ནས་ཤིན་ཏུ་གལ་ཆེ་བ་ནི་རང་གི་
བརྩོན་འགྲུས་དང༌། དགེ་བའི་བཤེས་གཉེན་གྱི་མཛུབ་ཁྲིད་ལ་བརྟེན་པ་ཡིན་
ཀྱང་གསར་གཏོད་པ་དེར་བསྔགས་བརྗོད་བྱེད་པའི་སྒྲ་དབྱངས་ཀྱི་ཁྲོད་དུ་ཤེས་
བྱའི་སྒོ་མོ་འབྱེད་པའི་བཤེས་ གཉེན་དེའི་སྐོར་ ཚིག་ཟུར་ཙམ་གྲགས་པ་ནི་
དཀོན། འོན་ཀྱང་བཤེས་གཉེན་རྣམས་ནི་རང་གི་སློབ་མར་གྲུབ་འབྲས་བཟང་
པོ་དེ་ལྟ་བུ་ཐོབ་པར་བརྗོད་ལས་འདས་པའི་དགའ་བ་འཕེལ་བཞིན་དུ་གསར་
གཏོད་པ་དེའི་གམ་དུ་སོང་ནས་ཤིས་པ་བརྗོད་པའི་ཚིག་འགའ་ཙམ་བརྗོད་པར་
འདོད་སྲིད་ཀྱང་། དེ་ལྟ་བུའི་གོ་སྐབས་ཀྱང་ཐོབ་པའི་ངེས་པ་མེད། དེས་ན་
སྨྲས་མ་ཐག་པའི་སྣང་ཚུལ་དེ་ལྟ་བུ་མི་ཡོང་བའི་ཆེད་དུ། ཉེ་བའི་ལོ་འགའི་ནང་
ཏང་དང་མི་དམངས་སྲིད་གཞུང་གིས་དགེ་བའི་བཤེས་གཉེན་རྣམས་ཀྱི་ངལ་
རྩོལ་ལ་ བརྩི་ བཀུར་ དང་། ཁོང་ རྣམས་ ཀྱི་ སྤྱི་ ཚོགས་ ཀྱི་ གོ་ གནས་ མཐོར་
འདེགས་དགོས་པའི་སྐུལ་མ་གནང་མུས་སུ་ཡོད་ལ། འདི་ལོ་ནས་བཟུང་ལོ་
རེའི་ཟླ་༩ཚེས་༡༠ཡི་ཉིན་མོ་དེ་དགེ་བའི་བཤེས་གཉེན་རྣམས་ཀྱི་དུས་ཆེན་དུ་
གཏན་འཁེལ་མཛད་པ་མ་ཟད། རྒྱལ་ཡོངས་ཀྱི་བཤེས་གཉེན་རྣམས་ལ་རྟེན་
འབྲེལ་ཡང་ཞུ་གནང་མཛད་པ་ནི་ཤེས་བྱ་ནོར་བུ་ཡིན་པ་དང༌། དེ་སློབ་པའི་
བཤེས་གཉེན་རྣམས་ཀྱི་མི་མངོན་པའི་མཛད་རྗེས་རྣམས་ཡོངས་སུ་ཁས་ལེན་
དགོས་པའི་སྐུལ་མ་མཛད་པ་ཞིག་ཀྱང་མ་ཡིན་ནམ། དེ་ནི་སྔར་མེད་ཀྱི་བྱ་བ་
བཟང་པོ་ཞིག་ཡིན། བྱ་བ་བཟང་པོ་དེས་བདག་གི་ཡིད་ལ་དགའ་བའི་བསམ་
པ་འགོག་མེད་དུ་འཆར་བས་ཤེས་བྱའི་ནོར་བུ་དང༌། དེ་རྩོལ་བའི་སློབ་དཔོན་
རྣམས་ལ་གུས་པའི་བསམ་པ་བཅངས་བཞིན་དུ་བསྔགས་བརྗོད་ཀྱི་མེ་ཏོག་



གཏོར་བར་འདོད་ནས་སོར་མོའི་འདུ་བྱེད་ཅུང་ཟད་བསྐྱོད་པར་བྱས་སོ། །
ཀློག་པ་པོའི་བྲག་ཅ།
ཏང་གི་མི་རིགས་སྲིད་ཇུས་ཀྱི་འོད་ཟེར་བོད་ལྗོངས་སུ་འཕྲོས་ནས་བོད་
ཀྱི་རིག་གནས་ཁག་ལ་སྦྱངས་བརྩོན་བྱེད་མཁན་ཆར་ཤུལ་གྱི་སྨྱུག་རྩ་རྒྱུས་པ་
བཞིན་དུ་ཇེ་མང་དུ་སོང་བ་དང་ཆབས་ཅིག་དུས་དེབ་དང་ཚགས་པར་ཁག་གི་
ཐོག་ལ་དཔྱད་རྩོམ་དང་བརྩམས་སྒྲུང་ཆེ་འབྲིང་ཆུང་གསུམ། དེ་བཞིན་དུ་
བཅད་ལྷུག་སྤེལ་གསུམ་གྱི་སྙན་ངག་སོགས་བརྩམས་བྱ་སྣ་ཚོགས་ལས་གྲུབ་པའི་
རྩོམ་ཡིག་ཧ་ཅང་མང་པོ་སྤེལ་དང་སྤེལ་བཞིན་པ་དེས་བོད་ཀྱི་རིག་གནས་རྒྱུད་
འཛིན་དང་རྨང་གཞི་དེའི་ཐོག་ཁྱབ་ཆེན་པོའི་ངང་ནས་འཕེལ་རྒྱས་འགྲོ་བཞིན་
པ་མཚོན་པས་མི་རྣམས་དགའ་ཚོར་སྐྱེ་འོས་པ་ཞིག་ལོས་ཡིན། འོན་ཀྱང་རྩོམ་
ཡིག་འགའ་ཞིག་ལ་རྒྱ་ཆེའི་ཀློག་པ་པོས་དགའ་མོས་དང་ཡི་རངས་བྱེད་རྒྱུ་ལྟ་ཅི་
བློ་ཕམ་དང་ཡིད་ཆད་ཀྱི་ངང་ནས་རྩོམ་སྒྲིག་པར་ཡི་གེ་བཏང་སྟེ་གནད་དུ་
འཁེལ་བའི་སྐྱོན་བརྗོད་ཀྱང་གནང་གི་ཡོད་པ་རེད། དེའི་རྒྱུ་མཚན་ནི་རྩོམ་
ཡིག་དེ་དག་གི་བརྗོད་བྱ་དང་རྗོད་བྱེད་ལ་སྐྱོན་ཡོད་པས་ཡིན་ནམ་སྙམ་ན། དེ་
ཡང་མིན་ཏེ་བརྗོད་བྱའི་དོན་ལ་སྐྱོན་མེད་ལ་རྗོད་བྱེད་ཚིག་གི་འཇུག་པ་བདེ་
ཞིང་ཀློག་པ་པོའི་ཡིད་དབང་འགུག་ནུས་པ་ཡང་ཡིན། འོ་ན་ཀློག་པ་པོས་བློ་
ཕམ་བྱེད་པའི་རྒྱུ་གང་ཡིན་ནམ་སྙམ་ན་དེ་ནི་རང་གི་བློ་གྲོས་ཀྱི་རྩལ་ལས་བྱུང་བ་
ཞིག་མིན་པར་གཞན་གྱི་ངལ་བའི་འབྲས་བུ་རི་མོ་ཙམ་གྱི་ངལ་བར་བརྟེན་ནས་
བྲིས་པའི་རྩོམ་ཚུལ་དམིགས་བསལ་ལམ་དཔེ་གསར་ཞིག་ཡིན་པས་རེད། དེ་
ལྟ་བུར་ཀློག་པ་པོའི་དགའ་བསུ་ག་ལ་ཐོབ། དེས་ན་རྣམ་དཔྱོད་ཀྱི་མིག་དང་
ལྡན་པའི་རང་རེའི་སློབ་གྲྭ་བ་འགའ་ཞིག་ གིས་ བློ་ཕམ་ཆེན་པོའི་ངང་སྐྱོན་



བརྗོད་དང་ལྷག་བསམ་ཟོལ་མེད་ཀྱི་རེ་འདུན་བཏོན་པའི་ཡི་གེའི་ནང་ནས་
འདིར་ཆ་ཤས་སམ་དུམ་བུ་རེ་རེ་ཙམ་བཀོད་ན། སློབ་གྲྭ་བ་ཀ་ང་འི་ཡི་གེའི་ནང་
རྩོམ་རྩལ་ཕུལ་བྱུང་ནང་དོན་ཡང་ཚོགས་པ། །དེ་དང་དེ་འདྲ་འབད་བརྩོན་གྱི་
འབྲས་བུ། །གཞན་གྱི་ཉིན་མཚན་འབད་པ་ལས་ཐོབ་པའི། །འབྲས་བུ་སྐུ་
བའི་སྣང་ཚུལ་དེ་ཅི་དྲག །ཅེས་བྲིས་འདུག་པར་བསམ་ན་བློ་ཕམ་ཆེན་པོ་བྱུང་
བ་མཚོན་ཐུབ། ཁ་པའི་ཡིད་ནི་ཀ་བཤད་ཀྱི་ལམ་ནས་དྲངས་ཏེ་བཀོད་འདུག་
པ་ལས་འདིར་ཏ་སྡེ་ཁོ་ན་བཀོད་པ་འདི་ལྟར། ཏ་ལེར་མི་སེམས་འགུག་པའི་
སྙན་རྩོམ་ནི་ལྟ་ཅི། །ཐ་ན་ངོ་ཚ་ཁྲེལ་མེད་རྐུ་བཤུ་ཡི་སྙན་རྩོམ། །ད་རེས་ཙམ་
མིན་མི་ཉུང་མངོན་སུམ་དུ་མཐོང་བས། །ན་ཚ་མ་བཟོད་སྙིང་ཁམས་གས་འདྲ་
དེ་ཀྱེ་ཧུད། །ཅེས་ཏ་ཐ་ད་གསུམ་གྱི་ཚིགས་སུ་བཅད་པ་རྐང་པ་གསུམ་པོའི་
བརྗོད་བྱར་བསམ་ན་ཚིགས་སུ་བཅད་པའི་རྐང་པ་བཞི་པའི་ ཐ་མར་ཀྱེ་ཧུད་
ཅེས་པའི་ཡིག་འབྲུ་གཉིས་པོ་འདི་རང་ཤུགས་སུ་སླེབས་པ་མཐོང་ཐུབ། སློབ་
གྲྭ་བ་ག་པས་བཏང་བའི་ཡི་གེའི་ནང་དུ་གནད་དུ་འཕིགས་པའི་བསུན་འབྱིན་
མང་པོ་འདུག་ཀྱང་འདིར་ཁོང་གི་བརྗོད་དོན་སྙིང་པོ་ཙམ་བཀོད་ན་སླད་ཕྱིན་དེ་
ལྟ་བུ་མི་ཡོང་བའི་ཆེད་དུ་རྩོམ་པ་པོ་དང་རྩོམ་སྒྲིག་པ། སྒོས་སུ་རྩོམ་ཞིབ་པས་
དགོངས་འཇགས་འཚལ་ཞེས་བསམ་པ་ཟོལ་མེད་ཀྱི་རེ་འདུན་བཏོན་འདུག་པ་
བཅས་གོང་གསལ་གཏོང་ཡིག་དེ་གསུམ་ལས་ཁོང་ཚོ་དཔེ་དེབ་ཀློག་རྒྱུར་དགའ་
བ་དང་རྩོམ་ཡིག་ལ་ཉམས་ཞིབ་ཆེན་པོ་བྱེད་པའང་མཚོན་པས་བསྔགས་བརྗོད་
འོས་པ་ཡིན། གོང་ གསལ་ གཏོང་ཡིག་དེ་ཚོའི་ནང་ང་ཚོའི་ཚགས་པར་ལ་
དམིགས་ནས་སྐྱོན་བརྗོད་མཛད་ པའང་ཡོད། འདི་གའི་ཚགས་པར་ ཐོག་
གཞན་རྩོམ་བཤུས་པའི་བརྩམ་བྱ་བཀོད་པའང་མངོན་སུམ་མཐོང་ཆོས་སུ་གྱུར་
པས་ང་ཚོས་ཀློག་པོ་རྣམས་ལ་དགོངས་སེལ་ཞུ་རྒྱུ་དང༌། ང་ཚོའི་ལས་ཀའི་ཐད་
རིན་བྲལ་དགོངས་འཆར་གནང་མཁན་ཚོར་སྙིང་དབུས་ནས་ཐུགས་རྗེ་ཆེ་ཞེས་



ཀྱང་ཞུ་རྒྱུ་ཡིན།
ས་ཕོ་འབྲུག་གི་ལོ་གསར་ལ་རྟེན་འབྲེལ་ཞུ།
རྣམ་བྱུང་ཞེས་པ་ས་ཕོ་འབྲུག་གི་ལོའི་ཆུ་ཟླ་བའི་དཀར་ཕྱོགས་དགའ་བ་
དང་པོའི་ཚེས་གསར་དུ་བཞད་པའི་ཉིན་མོ་འདིར། དབང་ཕྱོགས་ཀྱི་ལྷུན་པོ་
འགྱིང་ངེར་ལངས་པ་དེ་དག་གིས་ཚོན་མདངས་རྣམ་པར་བཀྲ་བའི་མཚམས་
སྤྲིན་གྱི་གོས་གསར་བཀླུབས་ཤིང་། ཉིན་བྱེད་འོད་བརྒྱ་འབར་བའི་མེ་ཏོག་
གིས་མཛེས་པར་བརྒྱན་ལ། ཀུན་གསལ་སྒེག་མོའི་ཕང་བར་རབ་དཀར་ཆུ་
འཛིན་གཞོན་ནུ་དག་ཀྱང་འཛུམ་དཀར་ཟེར་ཕྲེང་འཕྲོ་བཞིན་དུ་ལོ་གསར་གྱི་
དགའ་སྟོན་ལ་ལྟ་བའི་ཟོལ་གྱིས་ལྷགས་པ་དང༌། རྣམ་པར་རྒྱལ་བྱེད་ཀྱི་ཁང་
བཟང་གིས་ཆ་ཙམ་ དུ་ འགྲན་པར་མི་ བཟོད་ པའི་ ཕོ་བྲང་ཆེན་པོ་གྲུ་འཛིན་
གཉིས་པའི་གཞལ་མེད་ཁང་དེ་ནི་གནའ་བོའི་གྲོང་ཁྱེར་གྱི་དབུས་སུ་བརྗིད་
ཆགས་ངང་གནས་ཤིང་ངོ་མཚར་གྱི་དཀོད་པ་ལྟ་བས་ཆོག་མི་ཤེས་པ་ནི་བོད་
རིགས་མི་དམངས་ཀྱི་བློ་གྲོས་འཛད་མཐའ་མེད་པ་འདི་འདྲའོ་ཞེས་གཞན་ལ་
ངོམ་པར་བྱེད་པ་ལྟ་བུར་སྣང་། གྲོང་ཁྱེར་གྱི་ལྷོ་ཕྱོགས་སུ་ལྷང་ལྷང་དལ་གྱིས་
འབབ་པའི་སྐྱིད་ཆུའི་སྒྲ་དབྱངས་ལྷང་ལྷང་དུ་སྒྲོག་པ་ནི་འདས་པའི་ལོ་རབས་ཀྱི་
གཡུར་ཟའི་འབྲས་བུར་བསྔགས་པ་བརྗོད་པའམ། ཡང་ན་ས་ཕོ་འབྲུག་གི་ལོ་
གསར་ལ་དགའ་སྟོན་གྱི་ཤིས་པ་བརྗོད་པའི་གླུ་དབྱངས་ལྷུག་པར་ལེན་པ་ལྟ་
བུར་མཐོང་། གནག་ཅིང་སྣུམ་ལ་མདའ་ལྟར་དྲང་བའི་ལམ་ཆེན་གྱི་གཡས་
གཡོན་དུ་མཛེས་ཤིང་ཡིད་དུ་འོང་བའི་ཁང་བཟང་བ་གམ་ཅན་ཚར་དུ་དངར་བ་
མུ་ཏིག་སྟར་ལ་བརྒྱུས་པ་དང་མཚུངས་པ་དེ་དག་ཤམ་བུ་གསར་པས་བརྒྱན་ཏེ་
ཞོགས་པའི་རླུང་བསིལ་གྱིས་ལྷབ་ལྷུབ་ཏུ་བསྐྱོད་པས་ལྷག་པར་མཛེས་པར་བྱས།
76



ཕྱོགས་དང་ཕྱོགས་མཚམས་ཀུན་ཏུ་སྐྱེ་བོ་ཕོ་མོ་རྒན་གཞོན་ཀུན་གྱིས་ཐུན་མོང་
མ་ཡིན་པའི་མི་རིགས་ཀྱི་གོས་གསར་བཀླུབས་ཤིང་རིན་པོ་ཆེ་སྣ་ཚོགས་ཀྱི་རྒྱུན་
གྱིས་སྤུད་ནས་བདེ་སྐྱིད་ཀྱི་རྩེ་དགའ་ཁོང་ནས་དགོད་ཅིང་འཛུམ་པའི་བཞིན་གྱི་
མདངས་གསལ་བར་ཕྱུང་བཞིན་དུ་དགེ་ཞིང་ཤིས་པའི་མཚན་མ་མངོན་པར་
གསལ་བའི་རྟེན་འབྲེལ་གྱི་གྲོ་ཟོ་ཕྱེ་མར་མཐོན་པོར་བཏེགས་ཏེ་ལོ་གསར་གྱི་
དགྱེས་སྟོན་ལ་བཀྲ་ཤིས་ལེགས་སྨོན་གྱི་ ཤིས་ཚིག་ལྷུག་པར་གྲོལ་ཞིང་། སྣ་
ཚོགས་རོལ་མོའི་སྒྲ་དང་ལྷན་ཅིག་གླུ་ སྒྲ་རྣ་བའི་བཅུད་དུ་འཇེབས་པའི་སྒྲ་
དབྱངས་ཀྱི་ཁྲོད་དུ་འཇོ་སྒེག་ལུས་ཀྱི་ཉམས་འགྱུར་སྣ་ཚོགས་པའི་གར་ལ་རོལ་
བ་སོགས་དྲི་ཟའི་གླུ་གར་མཁན་གྱི་ཁེངས་པ་འཇོམས་པར་བྱེད་ལ། ཅི་དང་ཅི་
འདོད་པའི་རོ་བརྒྱའི་ཟས་ཀྱི་གཡོས་སྦྱོར་ཕུན་སུམ་ཚོགས་པ་དག་ལ་ནི་ཅི་
དགར་ལོངས་སུ་སྤྱོད་པ་སོགས་འཇིག་རྟེན་གྱི་ཕུན་ཚོགས་མ་ལུས་པ་ས་འདིར་
འཕོས་པ་ལྟ་བུའི་ངོ་མཚར་རྨད་དུ་བྱུང་བའི་དགེ་མཚན་ལ་ལྟ་བར་འདོད་པས་
ཉིན་མོར་བྱེད་པ་དེ་ཡང་མྱུར་བའི་བགྲོད་ཀྱིས་མཁའ་དབྱིངས་སུ་ལྷགས་པར་
བྱས་སོ། །འདིར་སྨྲས་པ།
རྣམ་བཀྲ་དཔེ་རིས་བཀོད་འདྲའི་ཁ་བ་ཅན་གྱི་རི་ཆུ། །
རྣམ་མང་རིག་གཞུང་དར་བའི་དགེ་ཞིང་ཤིས་པའི་ཡུལ་ཁམས། །
རྣམ་དཀར་ལས་ལ་བརྩོན་པའི་སྐྱེ་ཀུན་བདེ་ཞིང་སྐྱིད་པ། །
རྣམ་དག་ལྷག་བསམ་བཟང་བ་ལེགས་ཚོགས་ཀུན་གྱི་འབྱུང་གནས། །
བཀྲ་ཤིས་མི་རིགས་སྲིད་ཇུས་གདུགས་དཀར་གྱི་འོག་ཏུ། །
བདེ་ལེགས་རིགས་ཁག་མི་དམངས་གསེར་ཉ་བཞིན་འཁྱུག་ཅིང་། །
ཕུན་ཚོགས་གཏེར་གྱི་བུམ་བཟང་བྱུར་བུ་རུ་གཏམས་ནས། །
གངས་ལྗོངས་པད་མའི་དགའ་ཚལ་སུམ་རྩེན་ལས་མཛེས་སོ། །
བཀྲ་ཤིས་ལོ་ངོ་གསར་ཚེས་དགའ་སྟོན་གྱི་དུང་སྒྲ། །
77



བདེ་ལེགས་དཔལ་བེའུའི་རིས་མཛེས་རི་ཀླུང་དུ་ཁྱབ་སྟེ། །
ཕུན་ཚོགས་འདོད་རྒུ་འཛོམས་པའི་དགའ་སྟོན་གྱི་རྒྱལ་མཚན། །
འཇིག་རྟེན་སྲིད་པའི་འཁོར་ལོའི་ཅོད་པཎ་དུ་བཙུགས་སོ། །
ཆུ་ཀླུང་།
འཇིག་རྟེན་གྱི་ཁམས་འདིར་སྲོག་ལྡན་དང༌། སྲོག་མེད་ཀྱི་དངོས་པོ་
བགྲང་བས་གཞལ་དུ་མེད་པ་དེ་དག་ཐམས་ཅད་ཀྱིས་རང་རང་གི་ནུས་པ་ལ་
བརྟེན་ནས་སྤྱི་ཕན་གྱི་བྱ་བ་སྣ་རེ་འམ་དུ་མ་སྒྲུབ་བཞིན་ཡོད་པ་ནི་དངོས་པོ་དེ་
དག་གཅིག་ལ་གཅིག་ལྟོས་ཀྱིས་སྐྱེ་འཇིག་བྱེད་པའི་དབང་གིས་ཡིན། འོན་
ཀྱང་དེ་ དག་ ཐམས་ཅད་ཀྱི་ནང༌ དུ་ ཆུ་ ཀླུང་ ལྟ་ བུའི་ སེམས་བཟང་ བ་ དང་།
གཏོང་ཕོད་ཆེ་བ། སྙིང་རུས་ཆེ་བ། བཟོད་སྒོམ་ཆེ་བ། འཇོན་ཐང་ཆེ་བ།
རང་བཞིན་བཟང་བ་བཅས་ཀྱི་ཁྱད་ཆོས་སམ་ཡོན་ཏན་འཛོམས་པ་ནི་ཤིན་ཏུ་
དཀོན་པ་ཡིན། །
ཆུ་ཀླུང་ནི་སེམས་བཟང་ཅན་ཡིན་ཏེ། སུ་ཞིག་སྐོམ་པའི་ཚེ་དེའི་སྐོམ་
བའི་གདུང་བ་སེལ་བར་བྱེད། ཆུ་ཀླུང་ནི་འཇུངས་པའི་བསམ་པ་དང་བྲལ་བའི་
གཏོང་ཕོད་ཅན་ཞིག་ཡིན་ཏེ། སུ་ཞིག་དང་འཕྲད་ཀྱང་དེས་རང་ལ་ཇི་ཙམ་
དགོས་པ་དེ་ཙམ་རང་འདོད་ལྟར་སྤྱད་ཆོག་པ་ལས་སེར་སྣ་རྩ་བ་ནས་བྱེད་མི་
དགོས། ཆུ་ཀླུང་ནི་སྙིང་རུས་དང་ལྡན་པ་ཞིག་ཡིན་ཏེ། གཞན་གྱི་འདོད་པ་
བསྐོང་བའི་ཆེད་དུ་ངལ་བརྒྱ་ཁྱད་དུ་བསད་དེ་མི་ལོ་བརྒྱ་ཕྲག་དུ་མར་རི་བོ་སྟོང་
ཕྲག་དུ་མ་བསྐོར་ཏེ་ཉིན་མཚན་འཁོར་མོ་ཡུག་ཏུ་ཉིན་གཅིག་ལྟར་དལ་བུའི་
འགྲོས་ཀྱིས་རྒྱུ་བ་ལས་ཆུ་ཚོད་སྐར་ཆ་ཙམ་ཡང་འགྲོ་མཚམས་ཡེ་ནས་མི་འཇོག
ཆུ་ཀླུང་ནི་བློ་རྒྱུ་རིང་ཞིང་ཐེག་པ་ཆེ་བའི་བློ་དང་ལྡན་པ་ཞིག་ཡིན་ཏེ། རྦབ་ཏུ་



འགྲིལ་བ་དང་། གཡང་གཟར་ཆེན་པོ་དག་ཏུ་ལྷུངས་ཀྱང་བཟོད་པར་ནུས་ལ།
དབྱར་གྱི་དུས་སུ་ཚ་བའི་ས་ཁུལ་གྱི་ཚ་གདུང་དང༌། དགུན་གྱི་དུས་སུ་གྲང་བའི་
ས་ཁུལ་གྱི་གྲང་ངར། ཀྱག་ཀྱོག་གི་ལམ་བུ། མྱ་ངམ་གྱི་ཐང་ཆེན། རི་ཤུར་
དོག་པོ་སོགས་ཇི་འདྲ་ཞིག་བརྒྱུད་དགོས་པ་བྱུང་ཡང་ལྷང་ལྷང་སྙན་འཇེབས་རྣ་
བའི་བདུད་རྩིར་གྱུར་པའི་གླུ་ལེན་པ་ལས། ཡིད་ལ་འཚེར་མ་བསྣུན་པ་ལྟ་བུའི་
སྡུག་བསྔལ་གྱི་སྨྲེ་ངག་ཅུང་ཟད་ཙམ་ཡང་མི་འདོན། ཆུ་ཀླུང་ནི་འཇོན་ཐང་ཆེ་
བ་ཞིག་ཡིན་ཏེ། དེ་གང་དུ་སླེབས་པའི་ཕྱོགས་སུ་རྩི་ཤིང་ནགས་ཚལ་རྒྱས་པ་
དང༌། མེ་ཏོག་སྣ་ཚོགས་རྣམ་པར་བཀྲ་བ། ལོ་ཏོག་འབྲས་བུ་གཡུར་དུ་ཟ་བ།
ཕྱུགས་རིགས་ཤ་ཤེད་རྒྱས་པ་སོགས་བརྗོད་ཀྱིས་མི་ལང་བའི་དགེ་མཚན་མངོན་
སུམ་དུ་མཐོང་ཐུབ། ཆུ་ཀླུང་གིས་མི་ལ་སོགས་པའི་འགྲོ་བའི་ལུས་ཀྱི་མི་གཙང་
དྲེག་པ་དག་པར་བྱེད་ནུས་ལ། ས་གཞི་ཆེན་པོའི་ཐལ་རྡུལ་གྱི་དྲེག་པ་ཡང་དག་
པར་བྱེད་ཐུབ། ཆུ་ཀླུང་ནི་གྱ་གྱུར་འགྲོ་ཡང་གྱ་གྱུའི་བསམ་པ་དང་བྲལ་བའི་
རང་བཞིན་བཟང་ཞིང༌། འགྱུར་བ་མེད་པ། ཉེ་རིང་ཆགས་སྡང་དང་བྲལ་བ་
ཞིག་སྟེ། ཤིན་ཏུ་བསྐོལ་ནས་ཚ་བར་བྱས་ཀྱང་དེའི་བརླན་ཞིང་གཤེར་བའི་ངོ་
བོ་འགྱུར་མི་སྲིད་ལ། ཤིན་ཏུ་གྲང་བའི་འཁྱག་རོམ་དུ་གྱུར་ཡང་བརླན་ཞིང་
གཤེར་བའི་ངོ་བོ་དེ་འགྱུར་མི་སྲིད་ལ། ཧ་ཅང་མཐོ་བའི་གངས་རིའི་སུལ་དུ་
གནས་ཀྱང་ང་རྒྱལ་གྱི་བསམ་པ་མེད་ལ། ཧ་ཅང་དམའ་བའི་རྒྱ་མཚོར་འདྲེས་
ཀྱང་ཞུམ་པ་དང་བྲལ། དབང་དང་འབྱོར་པ་གཉིས་ལྡན་གྱི་རྒྱལ་པོ་ལྟ་བུའི་
གསེར་གྱི་ཕོར་བའི་ནང་དུ་དྲངས་ཏེ་བཏེགས་ཀྱང་རོ་དང་རེག་བྱ་ཁྱད་པར་བ་
ཞིག་ཏུ་མི་འགྱུར་ལ། དབང་འབྱོར་གཉིས་མེད་ཀྱི་སྤྲང་པོའི་ཤིང་ཕོར་ཁ་ཆག་
གི་ནང་དུ་བཏུངས་ཀྱང་དེའི་རོ་ཐ་མལ་པ་ཞིག་ཏུ་མི་འགྱུར་ཞིང་། སྐྱེ་བོ་དྲག་
ཞན་སུ་ཞིག་གིས་སྤྱད་ཀྱང་དེའི་ཡོན་ཏན་ནི་བསིལ་བ་དང༌། ཞིམ་པ། དྭངས་
པ། འཇམ་པ། ཡང་བ། དྲི་མ་མེད་པ། མགྲིན་པ་ལ་མི་གནོད་པ། ལྟོ་བ་ལ་



མི་འཚེ་བ་བཅས་འབའ་ཞིག་གོ །དེ་བཞིན་དུ་སྐྱེ་བོ་ཆེ་གེ་མོ་ཞིག་དབང་འབྱོར་
ཕུན་ཚོགས་ལ་ལོངས་སུ་སྤྱོད་པ་རིག་ཚེ་རང་གི་ཡིད་ལ་བརྣག་པའི་འདོད་དོན་
སྒྲུབ་ཆེད་དེའི་གམ་དུ་ཡང་ཡང་འཁོར་བར་བྱེད་པ་མིན་ལ། གལ་ཏེ་སྐྱེ་བོ་དེ་
རྒུད་ཅིང་ཉམས་ཉེས་པར་གྱུར་ཚེ་དེ་མ་ཐག་དེ་དང་འབྲེལ་མཚམས་གཅོད་གང་
ཐུབ་བྱེད་པ་ཡང་མིན་ནོ། །སྟོབས་ལྡན་གཏུམ་དྲག་ཅན་མདུན་དུ་ལྷགས་ཚེ།
འཇིགས་ཤིང་སྐྲག་སྟེ་འདབ་མ་ཁ་ཟུམ་པའི་སྦུབ་ཏུ་བུང་བ་ཞུགས་པའི་པད་མ་
ལྟར་འདར་ཞིང་ཁུམ་ནས་དབུགས་ཀྱང་འབྱིན་པར་མི་ནུས་པའི་སྡར་མའི་ངང་
ཚུལ་འཛིན་པར་མི་བྱེད་ལ། ཉམས་ཆུང་ནུས་མེད་ཀྱི་མདུན་དུ་ང་ཆེ་ང་བཙན་
གྱི་ཉམས་དང་མཆེ་གཙིགས་སྡེར་བགྲད་ཀྱིས་འཇིགས་པའི་ང་རོ་སྒྲོག་པ་སོགས་
ཀྱང་མི་བྱེད། དམའ་ས་གང་ཡིན་དུ་བསྐྱོད་ནས་ གཞན་ཕན་སྒྲུབ་པ་ལས།
མཐོ་ས་གང་ཡིན་དུ་འཛེགས་ཏེ་གཞན་མགོ་གནོན་པའི་ཐབས་ལ་བརྟེན་ནས་
རང་བདེ་སྒྲུབ་འདོད་ཀྱང་མི་བྱེད། རྟག་ཏུ་གཞན་དོན་འབའ་ཞིག་སྒྲུབ་པ་ལས་
བྱས་ཡུས་ནམ་ཡང་མི་ཤོད་ལ། བྱས་པ་མེད་པའམ་བྱེད་པར་མི་འགྱུར་བའི་
སྟོང་གཏམ་ཆར་མེད་ཀྱི་འབྲུག་སྒྲ་ལྟ་བུ་ནི་དེ་བས་ཀྱང་མི་སྒྲོག རང་གི་ཐོབ་
ཤོར་འབའ་ཞིག་ལ་བསམས་པ་ལས་གཞན་གྱི་ཐོབ་ཤོར་ལ་མི་ལྟ་བ་མི་བྱེད་ལ།
རང་གི་ངལ་བ་དང་རྩོལ་བ་ལ་བརྟེན་ནས་གཞན་ལ་ཕན་པ་དང་བདེ་བ་བསྐྲུན་
པར་བྱེད་པ་ལས་རང་ཁོ་ནའི་ཕན་བདེའི་དོན་དུ་གཞན་ལ་སྡུག་བསྔལ་སྐྲུན་
པའམ་རང་བདེ་གཞན་གྱི་སྡུག་བསྔལ་གྱི་འབྱུང་གཞིའི་སྟེང་དུ་བསྐྲུན་པ་ནི་དེ་
བས་ཀྱང་མི་བྱེད། དེ་ལྟ་བུའི་རང་བཞིན་བཟང་བ་ནི་བླ་ན་མེད་པའི་སྙིང་
སྟོབས་ལས་བྱུང་བ་མ་ཡིན་ནམ། འོན་ཏེ་རང་རེའི་སྤྱི་ཚོགས་འདིའི་ཐོག་སྐྱེ་བོ་
འགའ་ཞིག་གི་ངག་ནས་རང་དོན་སྤུ་ཙམ་མེད་པ། གཞན་དོན་འབའ་ཞིག་
སྒྲུབ་པ། བླ་ན་མེད་པའི་སྙིང་སྟོབས། སེམས་འཁུར་ཚད་མེད་པ། བྱམས་
བརྩེ་ཚད་མེད་པ་ཞེས་བྱ་བ་ལ་སོགས་པའི་སོ་མ་གླང་ཆེན་དུ་བསྒྱུར་བའི་འུད་ཀྱི་
80



ཚིག་སྙན་པོ་ཇི་སྙེད་ཅིག་དུས་རྟག་ཏུ་སྤྱོད་དང་སྤྱོད་བཞིན་པ་ཡིན་ན་ཡང་དོན་
དུ་ཚིག་སྙན་པོ་དེ་དག་འཇུག་པའི་ཡུལ་བྱ་བའམ་དངོས་པོ་ནི་ཉིན་མོའི་སྐར་མ་
བཞིན་དུ་དཀོན་པ་ཙམ་དུ་མ་ཟད། གཞན་དོན་སྒྲུབ་ཁུལ་བྱེད་པ་ལས་དོན་
དམ་དུ་རང་ དོན་ སྒྲུབ་ པར་མཁས་ པའི་ སྐྱེ་བོ་འགའ་ཞིག་ནི་ ས་པཎ་ གྱིས
“ མགྲོན་ལ་གྲོགས་ཀྱིས་གོས་བཏིང་ནས། །རང་གི་གུས་རྟགས་མཚོན་པར་
བྱེད། །ཅེས་ གསུངས་བཞིན་ དཔོན་ ལ་ ངོ་བསྟོད་བྱེད་ནའང་འདྲ། རང་
མཉམ་གྱི་བློ་ཁ་འགུགས་ཐབས་སོགས་གང་དང་གང་གི་ཐད་ལ་འང་གཞུང་རྒྱུ་
སྤྱད་ནས་རང་དོན་སྒྲུབ་ཐབས་བྱེད་མཁན་ཡང་མི་ཉུང་བ་ཞིག་ཡོད་པ་ནི་མཐོང་
ཆོས་ལྟར་ལགས་སོ། །འགའ་ཞིག་གིས་ལྟར་སྣང་གི་གཞན་དོན་སྒྲུབ་ཅིང་།
དོན་དུ་རང་དོན་སྒྲུབ་པ་ནི་མ་མཐར་ཡང་ལན་ཆ་ཞིག་གི་ཆེད་དུ་ཡིན་པ་ལས་
མཐོང་ཐུབ་པ་དཔེར་ན། མི་རྣམས་ཀྱིས་བ་མོ་གསོ་བ་ནི་དེ་ལས་འོ་མ་ལེན་
པའི་ཆེད་དུ་ཡིན་པ་ལྟར་ད་ལམ་ངས་ཁོ་ལ་ཕན་པའི་བྱ་བ་འདི་བྱས་ན་རྗེས་སུ་
ཁོ་ལ་བརྟེན་དགོས་པ་བྱུང་ཚེ་ཁོས་རེ་བ་དོན་དང་ལྡན་པ་བྱས་ཡོང་སྙམ་པའི་
ཀུན་སློང་ལྡན་པ་ལྟ་བུའོ། །ཡང་འགའ་ཞིག་གིས་ལས་དགེ་བར་དམིགས་པའི་
སྦྱིན་པ་བཏང་ནའང་རང་དོན་སྤུ་ཙམ་ཡང་མེད་པ་ཞེས་བརྗོད་མི་ནུས་ཏེ། ད་
ལམ་ངས་སྦྱིན་པ་བཏང་ནས་ཚོགས་བསགས་པ་ཡིན་ན་སྦྱིན་པ་ལས་ལོངས་
སྤྱོད་ཅེས་གསུངས་པ་ལྟར་ཚེ་རབས་གཞན་དུ་བདག་ལ་བསོད་ནམས་དེའི་མཐུ་
ཡིས་འབྲས་བུ་བཟང་པོ་དང་ལྡན་པར་འགྱུར་རོ་སྙམ་པའམ་ལན་དུ་རེ་བའི་
བསམ་པ་མ་ཡིན་ནམ། དེས་ན་ལན་དུ་རེ་བའི་ཕན་བཏགས་པ་ཐམས་ཅད་
ལྟར་སྣང་དུ་ གཞན་དོན་སྒྲུབ་པ་ཙམ་ལས་དོན་དམ་པར་རང་བདེ་དོན་དུ་
གཉེར་བ་འབའ་ཞིག་སྟེ། ཚོང་ཁེ་སྤོགས་དོན་དུ་གཉེར་བའི་ཆེད་དུ་རིན་དོད་
གཏོང་བའི་ཚུལ་དང་གཉིས་སུ་མེད། དེའི་ཕྱིར་དོན་དམ་དུ་གཞན་དོན་སྒྲུབ་
པ་ནི་ཤིན་ཏུ་དཀའ་བའི་བྱ་བ་ཞིག་ཡིན་པས་དེ་ལྟ་བུའི་བྱ་བ་སྒྲུབ་པ་ལ་བླ་ན་
81



མེད་པའི་སྙིང་སྟོབས་ལྡན་དགོས། ཆུ་ཀླུང་ལ་ལན་དུ་རེ་བའི་བསམ་པ་མེད་
པས་ན་དེས་ཁེ་སྤོགས་དོན་དུ་མི་གཉེར་བའི་རིན་དོད་ གཏོང་བ་ཞིག་ཡིན་
སྟབས་དོན་དམ་གྱི་གཞན་དོན་སྒྲུབ་མཁན་ཞིག་མ་ཡིན་ནམ། དེ་ལྟ་བུའི་སྙིང་
སྟོབས་ལྡན་པ་ནི་བླ་ན་མེད་པ་དངོས་དང་། གཞན་དོན་འབའ་ཞིག་སྒྲུབ་
མཁན། རང་དོན་སྤུ་ཙམ་མེད་པ་བཅས་ཡིན། དེ་ལྟ་བུའི་སྙིང་སྟོབས་ནི་
དགོས་འདོད་ཐམས་ཅད་འབྱུང་བའི་ནོར་བུ་ཉག་གཅིག་ཡིན་པས་འཇིག་རྟེན་
གྱི་ཁམས་འདིར་གནས་ཤིང་འཚོ་བའི་སྐྱེ་འགྲོ་ཀུན་ལ་དེ་ལྟ་བུའི་སྙིང་སྟོབས་
དང་ལྡན་པ་ཡིན་ན། འཇིག་རྟེན་འདི་བདེ་ཞིང་འབྱོར་བ་དང༌། འཚེ་བ་ཀུན་
དང་བྲལ་བ་ཞིག་ཏུ་འགྱུར་པར་གདོན་མི་ཟ་ལ། སྙིང་སྟོབས་དེའི་ཆ་ཤས་རེ་
ཙམ་ལྡན་པ་ཡིན་ཡང་དེ་དང་འཚམ་པའི་འཚེ་བྲལ་བདེ་བ་ལ་ལོངས་སུ་སྤྱོད་
རྒྱུའི་སྐལ་བ་བཟང་པོ་ཡོང་རྒྱུ་ནི་སྨྲོས་ཅི་དགོས། རྒྱུ་མཚན་དེའི་ ཕྱིར་སྙིང་
སྟོབས་དེ་ནི་བདེ་བ་ཀུན་གྱི་འབྱུང་རྩར་ངེས་པས་འདིར་ཆུ་ཀླུང་ལ་བསྔགས་པ་
བརྗོད་པར་ཐལ་བ་མ་ཟད། ཆུ་ཀླུང་ཁྱོད་ཡུན་ནས་ཡུན་དུ་གནས་པར་གྱུར་
ཅིག ཁྱོད་འཇིག་རྟེན་གྱི་ཁམས་ཀུན་ཏུ་ཕན་བདེའི་ས་བོན་འདེབས་བཞིན་དུ་
བསྐྱོད་ནས་ཁྱོད་ཀྱི་བླ་ན་མེད་པའི་སྙིང་སྟོབས་འདི་འཇིག་རྟེན་གྱི་ཁམས་ཀུན་
ཏུ་ཁྱབ་པར་བྱོས་ཤིག་ཅེས་ཀྱང་བརྗོད་པར་འདོད་དོ། །
82



བཞི་པ། བརྩམས་སྒྲུང་ཐུང་ཐུང་།
ཨབ་རས་འཁྱོག་པ་སྤེན་མའི་མདའ་གཞུ།
ཁྱི་ནག་རིལ་དང༌། ཞུམ་བུ་སེ་ལེ་གཉིས་ཆུང་དུས་ནས་འབྲེལ་འདྲིས་
ཆེན་པོ་ཡོད་སྟབས་རྗེས་སུ་ཁོང་གཉིས་འཚོ་བ་མཉམ་སྐྱེལ་བྱས་ནས་བསྡད་
ཡོད། རྒྱུན་གཏན་ཁྱིམ་སྲུང་རྒྱུའི་ ཐད་ནག་རིལ་ གྱིས་འགན་འཁུར་ཞིང་ལྟོ་
འཚོལ་རྒྱུའི་འགན་དེ་ཞུམ་བུ་སེ་ལེས་འཁུར་བ་རེད། དེ་ལྟར་ཡུན་རིང་སོང་
མཐར། ཞུམ་བུའི་སེམས་ལ་ང་རྟག་ཏུ་ཕྱི་ལ་ལྟོ་འཚོལ་བར་འགྲོ་དགོས་ཤིང༌།
ནག་རིལ་ཁོ་ག་དུས་ཡིན་ནའང་ཁང་པའི་སྒོ་འགྲམ་དུ་ཉལ་ནས་བསྡད་དེ་ངས་
དཀའ་ངལ་བརྒྱབ་སྟེ་བསགས་པའི་ལྟོ་ལ་མཉམ་ཟ་བྱེད་པ་ནི་མི་འོས་པ་ཞིག་
རེད་བསམས་ནས་ཉིན་ཞིག་ནག་རིལ་ལ་“ དེ་རིང་ནས་བཟུང་ང་རང་གཉིས་
རེས་མོས་བྱས་ནས་ལྟོ་འཚོལ་བར་འགྲོ་དགོས་པ་ལས་ང་རྟག་ཏུ་ ཕྱི་ལ་འགྲོ་
དགོས་པ་དང༌། ཁྱོད་རང་རྟག་པར་ནང་ལ་སྡོད་རྐྱང་བྱས་པ་དེ་ནི་ང་ལ་བཤུ་
གཞོག་བཏང་བ་ཞིག་མ་རེད་དམ་” ཞེས་བཤད་པས། ནག་རིལ་གྱིས་“ ཙིཅི
བཟུང་རྒྱུ་དེ་ནི་རང་རེའི་འཚོ་བར་ཕན་ཐོགས་ཡོད་པ་མ་ཟད། ཞིང་པའི་ཐོན་
སྐྱེད་ལའང་ཕན་ཐོགས་ཆེན་པོ་ཡོད་ལ་དེའི་ཐད་ཁྱེད་རང་ལ་འཇོན་ཐང་ཡོད་པ་
རེད། ང་ལ་ཙིཙིའཛིན་པའི་འཇོན་ཐང་ཁྱེད་ལྟ་བུ་མེད་ཀྱང༌། ཁྱིམ་ཚང་སྲུང་
རྒྱུའི་ཐད་ཞན་པོ་མིན་པས་ང་གཉིས་ཀྱིས་སོ་སོའི་འཇོན་ཚོད་དཔག་ཚོད་ཀྱི་
83



ལས་ཀ་བྱས་ན… ” ཞེས་སྐད་ཆའི་མཇུག་མ་རྫོགས་གོང་སེ་ལེས་“ ཤོད་མི་
དགོས། ཁ་བདེ་པོས་བཤད་ན་རི་མགོ་འཇོག་འཇོག་དང་། ལག་བདེ་པོས་
བྱས་ན་རྫ་གཡམ་སྐེད་པ་ལྡེམ་ལྡེམ་ཟེར་བའི་དཔེ་ལྟར་ཁྱོད་ཀྱི་སྐད་ཆ་འདྲ་
ཆགས་པོ་འདུག འོ་ན་ཉིན་གང་ཁྱིམ་གྱི་སྒོ་རྩར་ཉལ་སྡོད་རྒྱུ་དེ་འཇོན་ཐང་
ཡིན་ཟེར་གྱི་ཡོད་དམ། རྟ་ཕོ་ལ་རྒྱུགས་ནུས་ཡོད་ན་བྱང་ཐང་སྟོང་པ་རེད།
སང་ཉིན་ང་ཁྱིམ་དུ་སྡོད་རྒྱུ་ཡིན་པས་ཁྱོད་རང་ལྟོ་འཚོལ་བར་རྒྱུགས་ཤིག་”
ཅེས་བཤད། ནག་རིལ་གྱི་སེམས་སུ་ད་མང་པོ་བཤད་ན་རྩོད་པའི་རྒྱུ་ཙམ་རེད་
བསམས་ཏེ་ལན་གང་ཡང་མ་སློག་པར་ཕྱི་ཉིན་ནས་ནག་རིལ་ལྟོ་འཚོལ་དུ་འགྲོ་
རྒྱུ་དང་སེ་ལེ་ཁྱིམ་སྲུང་དུ་སྡོད་རྒྱུ་བྱས། ཉིན་གཉིས་པའི་ཞོགས་པ་ནག་རིལ་ལྟོ་
འཚོལ་དུ་ཕྱིན་པ་དང་སེ་ལེ་ཁྱིམ་དུ་བསྡད། ནག་རིལ་ཉིན་གང་རིང་ཞིང་ཁའི་
མཐའ་ལ་ཡར་རྒྱུག་མར་རྒྱུག་བྱས་ནས་ཙི ཙིའཛིན་པར་ཕྱིན་ཀྱང་ཙི་གཅིག་
ཀྱང་བཟུང་མ་ཐུབ་པར་ངོ་ནོངས་བཞིན་དུ་ཁྱིམ་དུ་ལོག ནག་རིལ་ཁྱིམ་གྱི་
འགྲམ་དུ་སླེབས་སྐབས་སེ་ལེ་སྒོ་རྩར་ངུ་གིན་བསྡད་ཡོད་པ་མཐོང་། ནག་རིལ་
གྱིས་“ ཁྱོད་གང་བྱས་སོང་ངམ” ཞེས་དྲིས། ཞུམ་བུས་“ ང་སྒོ་འགྲམ་དུ་ཉལ་
བསྡད་ཡོད་པའི་སྐབས་གློ་བུར་དུ་ཝ་མོ་འཇིགས་སུ་རུང་བ་ཞིག་སླེབས་ནས་ང་
ལ་ཞེད་སྣང་བསྐུལ་བྱུང་། ང་ཞེད་ཐག་ཆོད་ནས་ཕྱི་མིག་ཀྱང་མ་བལྟས་པར་
བྲོས་པ་ཡིན། ངས་དབུགས་ཐེངས་གཅིག་ལ་རྒྱབ་རིའི་རི་སྐེད་བར་བྲོས་ཏེ་
གཞི་ནས་མར་གཅིག་ལྟ་དུས་ཝ་མོ་དེ་མཐོང་སར་མི་འདུག ངས་ད་དུང་ཕྱིར་
མ་ལོག་པར་ལྟ་གིན་བསྡད་པ་ཡིན། དུས་ཚོད་གང་འཚམས་ཕྱིན་རྗེས་ཝ་མོ་དེ་
ང་ཚོའི་ཁང་པ་ནས་དོན་དེ་ཐག་རིང་གི་ནག་གསེབ་ཏུ་ཕྱིན་སོང་། ངས་གཞི་
ནས་མར་ལོག་སྟེ་ནང་ལ་ལྟ་དུས་ང་ཚོའི་ཟ་ཆས་ཡོངས་རྫོགས་ཝ་མོས་བཟས་
ནས་ཁ་གང་ཡང་བཞག་མི་འདུག་” ཅེས་བཤད་པས་ནག་རིལ་གྱིས་“ ཨ་ཁ་ཁ།
གལ་ཏེ་ང་དེ་རིང་ཁྱིམ་དུ་བསྡད་ཡོད་ན་ང་གཉིས་ལ་ཝ་ཤ་ཞིམ་པོ་ཞིག་ཟ་རྒྱུ་
84



བྱུང་བ་མ་ཟད། ཝ་པགས་གདན་ལ་གདིང་རྒྱུ་ཡང་ཡོང་རྒྱུ་རེད་ཨང་” ཞེས་
བཤད་ནས་མགོ་ཡུག་ཡུག་དང་ལྕེ་ནར་ནར་ངང་ཙོག་བུར་བསྡད། ཞུམ་བུས་
“ དེ་རང་རེད། ང་ལ་ཁྱིམ་སྲུང་རྒྱུའི་འཇོན་ཐང་དངོས་འབྲེལ་མི་འདུག ད་ནི་
རང་ཚོད་རང་ གིས་ ལོན་སོང་བས་སང་ཉིན་ནས་ ཁྱོད་རང་ཁྱིམ་སྲུང་བར་
བཞུགས་རོགས། ཨབ་རས་འཁྱོག་པ་སྤེན་མའི་མདའ་གཞུ་ཟེར་བའི་དཔེ་ལྟར་
ཙིཙིའཛིན་པར་ང་རས་ཕྱིན་ཆོག་” ཅེས་བཤད་དོ། །
གསར་གཏོད་ཆེན་པོ་ཞིག
ངས་ཉིན་ཞིག་ཚགས་པར་ཞིག་གི་ཐོག་ཏུ་མེ་ཏོག་འདེབས་གསོ་མཁས་
པ་ཞིག་གིས་མེ་ཏོག་རིགས་མི་འདྲ་བ་ཁག་གཅིག་ཕན་ཚུན་སྡེབ་སྦྱོར་བྱས་ནས་
སྡོང་པོ་གཅིག་གི་ཐོག་ཏུ་མེ་ཏོག་རིགས་མི་འདྲ་བ་དང༌། ཚོས་གཞི་མི་འདྲ་བ་
སྣ་ཚོགས་བཞད་ཐུབ་པ་བྱུང་ཚུལ་དང་། མེ་ཏོག་འདེབས་གསོ་མཁས་ཅན་
དེར་གསར་ གཏོད་ ཀྱི་ བྱ་ དགའ་ ཆེན་ པོ་ ཐོབ་ ཚུལ་ བཀོད་ པ་ མཐོང་ བྱུང་།
སྐབས་དེར་ངའི་སེམས་ ལ་ ངས་ ཀྱང་ གསར་ གཏོད་ཆེན་པོ་ཞིག་བྱས་ནས་
གཟེངས་སུ་ཐོན་པའི་བྱ་དགའ་ཞིག་བླངས་ཏེ་སྐད་གྲགས་ཆོད་པ་ཞིག་ཅི་ནས་
ཀྱང་བྱེད་དགོས་བསམ་སྟེ་བསམ་བློ་ཡུན་རིང་བཏང་མཐར་གསར་གཏོད་ཀྱི་
རྣམ་གྲངས་ཤིག་ཡིད་ལ་དྲན་པ་ནི་ང་རང་གི་ཁང་པའི་མདུན་དུ་ཞིང་ཁ་གཉིས་
ཡོད་པ་དེར་ཚོད་བལྟ་བྱ་རྒྱུའི་སེམས་ཐག་བཅད་པ་ཡིན། ཞིང་ཁ་ཤར་མ་དེར་
གྲོ་བཏབ་ཡོད་པ་དང་། ཞིང་ཁ་ནུབ་མ་དེར་སྲན་མ་བཏབ་ཡོད། སྐབས་དེར་
གྲོ་ཞིང་ནང་གི་གྲོའི་སྙི་མ་ཁ་བུད་ཙམ་ཡིན་པ་དང༌། སྲན་མའི་ཞིང་ཁའི་ནང་
གི་སྲན་མའི་མེ་ཏོག་ཁྲ་ཆིལ་ཆིལ་བཞད་ཡོད། ངས་གྲོ་ཞིང་ནང་གི་གྲོའི་སྙེ་མ་
རྣམས་རེ་རེ་བྱས་ནས་འདྲེགས་ཏེ་སྲན་ཞིང་ནང་དབོར་བ་དང༌། སྲན་ཞིང་
85
4k



]
ནང་གི་སྲན་མའི་མེ་ ཏོག་རྣམས་ཡོངས་རྫོགས་འདྲེགས་ཏེ་གྲོ་ཞིང་ གི་ནང་
དབོར་ནས་སྲན་མའི་མེ་ཏོག་རེ་རེ་བཞིན་གྲོའི་སྡོང་པོར་སྦྱར་བ་དང༌། གྲོ་སྙེ་རེ་
རེ་བཞིན་སྲན་མའི་སྡོང་པོར་སྦྱར་འཐུད་བྱས་པ་ཡིན། སྐབས་དེར་ངའི་ལུས་
པོ་ཡོངས་རྫོགས་རྡུལ་ཆུས་ཁེངས་ཀྱང་གསར་གཏོད་ཆེན་པོ་དེ་ལྟ་བུ་བྱས་པར་
བརྟེན་སྤོབས་སེམས་དང་སྤྲོ་སྣང་སྐྱེས་ཏེ་ཚན་ཞིབ་མཁས་པ་རྣམས་དང་འབྲེལ་
ཡོད་ཚན་ཞིབ་ལས་ཁུངས་བཅས་ལ་འབྲེལ་གཏུགས་བྱས་ཏེ་རང་གི་ཚན་ཞིབ་
ཀྱི་གྲུབ་འབྲས་ངོ་སྤྲོད་བྱས་པ་ཡིན། བློ་ཕམ་པ་ཞིག་ལ་ངའི་ངོ་སྤྲོད་ཀྱི་གཏམ་
བཤད་བྱེད་སྒོ་བཙུགས་ནས་སྐར་མ་གཅིག་ཀྱང་མ་སོང་གོང་ཁོང་ཚོས་ཉན་
འདོད་མི་བྱེད་པ་མ་ཟད། ད་དུང་མི་ལ་ལས་ང་ལ་ཁྱེད་རང་སྨན་ཁང་དུ་ཕེབས་
ནས་སྙུན་གཞི་འདྲ་ཡོད་མེད་བརྟག་དཔྱད་གནང་དགོས་པ་འདུག་ཟེར་བ་དང་།
འགའ་ཞིག་གིས་ཁྱེད་རང་ཐུགས་སེམས་མནན་དགོས་ཟེར་བ་སོགས་ངའི་ཚན་
ཞིབ་ཀྱི་སྐོར་ལ་འབྲེལ་བ་མེད་པའི་སྐད་ཆ་སྣ་ཚོགས་བཤད་བྱུང༌། འོན་ཀྱང་
རང་ཉིད་ཀྱི་ཚན་ཞིབ་ཀྱི་གྲུབ་འབྲས་དར་སྤེལ་གཏོང་བའི་ཆེད་དུ་ཨུ་ཚུགས་ཀྱིས་
ངོ་སྤྲོད་བྱེད་རྒྱུ་མཐའ་འཁྱོངས་བྱས་པས་ཁོང་ཚོས་བཙན་ཤེད་ཀྱིས་ང་སྨན་ཁང་
དུ་བསྐྱལ་བྱུང་། །
ཡ་ང་བའི་གསར་གཏོད།
རི་ལྡེབས་ཤིག་ལ་སྤྲེའུ་མང་པོ་ཞིག་འཚོ་གནས་བྱེད་བཞིན་ཡོད་པ་རེད།
དེའི་ཁྲོད་དུ་སྤྲེའུ་དོན་གྲུབ་ཟེར་བ་ཞིག་ཡོད་པ་དེ་ནི་རང་ཉིད་གཞན་ལས་
མཁས་པ་ཡོད་ལུགས་སོགས་གཏམ་དོད་ཤོད་རྒྱུར་དགའ་པོ་ཡོད། དགུན་དུས་
ཀྱི་ཉིན་ཞིག་ཁོ་འཁྱགས་ཏེ་རི་སུལ་གྱི་ཆུ་འཁྱག་ཡོད་ས་ཞིག་ཏུ་ཉི་མ་སྲོ་བཞིན་
བསྡད། ཅང་མ་འགོར་བར་ཁོའི་རྐུབ་འཁྱགས་ནས་ན་ཟུག་དྲག་པོ་བཏང་སྟེ་
86



ཡར་ལངས་རྩིས་བྱེད་སྐབས་ཁོའི་མཇུག་མ་འཁྱག་ལ་སྦྱར་ནས་ཡར་ལངས་མ་
ཐུབ་པ་རེད། སྐབས་དེར་ཁོས་ཉེ་འགྲམ་དུ་ཡོད་པའི་སྤྲེའུ་རྣམས་ལ་སྐད་བཏང་
སྟེ་“ ང་འཐེན་རོགས་གྱིས་དང་”ཞེས་བཤད། སྤྲེའུ་དེ་ཚོས་ཚུར་ཡོང་ནས་ཁོའི་
ལག་པ་དང་རྐང་པ་ནས་བཟུང་སྟེ་ཤུགས་གཅིག་ཏུ་བསྒྲིལ་ནས་འཐེན་པས་
“ ཚག་” ཅེས་པའི་སྒྲ་དང་བཅས་ཁོ་འཁྱག་པའི་ཐོག་ནས་ཚུར་བཀོག་ཐུབ་པ་
བྱུང་བ་རེད། འོན་ཀྱང་ཁོའི་མཇུག་མ་ཆད་དེ་འཁྱག་པའི་སྟེང་དུ་ལུས་ཤིང་
ཁོའི་མཇུག་རྩ་ནས་ཁྲག་དམར་འཛར་རེར་དོན་གྱི་ཡོད་པས་སྤྲེའུ་གཞན་ཞིག་
གིས་“ ད་དཔེ་བསགས་བཞག ཨ་ཅོའི་མཇུག་མ་ཆད་འདུག་” ཅེས་བཤད།
ཁོ་ནི་ན་ཟུག་ཆེན་པོ་བཏང་ཡང་རང་གི་ལྐུགས་པའི་བྱེད་སྟངས་དེ་འགེབས་པ་
དང་རང་ཉིད་མཁས་པ་ཡིན་ཁུལ་སྟོན་པའི་ཆེད་དུ་ན་ཟུག་མེད་ཁུལ་བྱས་ཏེ་
“ ཧ་ཧ། ད་ནི་ངའི་ཞིབ་འཇུག་ལ་འབྲས་བུ་ཐོན་སོང་” ཞེས་བཤད། སྤྲེའུ་
གཞན་པ་ཚོས་“ ཁྱེད་ལ་འབྲས་བུ་གང་ཞིག་ཐོབ་པ་ཡིན་ནམ།” ཞེས་དྲིས་པས་
ཁོས་“ རང་རེ་སྤྲེའུ་ལ་ཆ་མཚོན་ན་མཇུག་མ་འདི་ནི་ཕན་ཐོགས་གང་ཡང་མེད་
པའི་ཐོག་མཆོངས་རྒྱུག་བྱེད་པའི་ཚེ་ལུས་ཀྱི་ཡང་རྩལ་ལ་གནོད་པའི་ལྗིད་ཀྱི་སྣོན་
མ་ཞིག་ཡིན་པར་བརྟེན་ངས་འདི་མེད་པ་ཇི་ལྟར་བཟོ་བའི་ཐད་ལ་བསམ་བློ་
བཏང་སྟེ་ཞིབ་འཇུག་གཟབ་ནན་བྱས་པ་ཡིན། ད་རེས་ངས་དགུན་གྱི་གྲང་
ངར་ལ་བརྟེན་ནས་མཇུག་མ་འདི་མེད་པ་བཟོ་ཐུབ་པ་འདི་གསར་གཏོད་ཅིག་
མ་ཡིན་ནམ།” ཞེས་བཤད། སྐབས་དེར་སྤྲེའུ་ངོ་བཟང་ཞེས་པ་དེས་ལག་གི་
མཐེ་བོང་བསྒྲེངས་ཏེ་“་ དཔེ་རེད། དཔེ་རེད། ང་ཚོའི་ཨ་ཇོ་དོན་གྲུབ་ལགས་
དངོས་འབྲེལ་རང་རེ་སྤྲེའུའི་རིགས་ཀྱི་གསར་གཏོད་པ་ཆེན་པོ་ཞིག་རེད། ང་
ཚོས་ཨ་ཇོ་དོན་གྲུབ་ལགས་ཀྱི་གསར་གཏོད་ཀྱི་སྙིང་སྟོབས་ལ་སློབ་སྦྱོང་བྱས་ཏེ་
ང་ཚོར་ཕན་མི་ཐོགས་པའི་མཇུག་མ་འདི་དངོས་འབྲེལ་མེད་པ་བཟོ་དགོས་ངེས་
རེད་”ཅེས་བཤད་དེ་ཁོ་རང་ཡང་འཁྱག་པའི་སྟེང་དུ་བསྡད་ནས་གོང་བཞིན་



མཇུག་མ་བཅད་པ་རེད། དེར་སྤྲེའུ་བློ་གྲོས་བཟང་པོ་ཞེས་པ་ཞིག་ཡོད་པ་དེས་
མགོ་ཡུག་ཡུག་བྱེད་བཞིན་དུ་““ ཨ་ཁ་ཁ། ཡ་ང་བའི་གསར་གཏོད་རང་རེད་”
ཅེས་བཤད་ནས་རང་གནས་སུ་ལོག་པས་སྤྲེའུ་གཞན་རྣམས་ཀྱང་མགོ་ཡུག་ཡུག་
བྱེད་བཞིན་དུ་སོ་སོར་ལོག་ཕྱིན་པ་རེད།
བྱིས་སྒྲུང་ཁག་གཉིས།
རྩྭ་ཐང་ཐོག་གི་སྟོབས་ཆེན།
རྩྭ་ཐང་གི་ཟུར་ཞིག་ཏུ་འབུ་བསེ་ལེ་སྦུར་གོག་ཅིག་ཡོད་པ་རེད། ཁོའི་
གཡས་གཡོན་དུ་གྲོག་མ་ལ་སོགས་པའི་འབུ་ཆུང་ཆུང་ཤ་སྟག་མ་གཏོགས་མེད་
སྟབས་ཁོའི་སེམས་ལ་རྩྭ་ཐང་ཐོག་ཁོ་རང་ལས་ཆེ་བ་སུ་ཡང་མེད་བསམ་གྱི་ཡོད་
པ་རེད། ཁོས་འབུ་ཆུང་ཆུང་དེ་ཚོར་སྣང་ཆུང་ཁྱད་གསོད་བྱེད་པ་མ་ཟད་ད་
དུང་ཁོས་“ ཁྱོད་ཚོས་ལྟོས་དང་། རྩྭ་ཐང་འདིའི་སྟེང་ལ་ང་ལས་སྟོབས་ཆེ་བ་སུ་
ཡོད་པ་རེད་དམ།” ཞེས་ཡང་ཡང་ཤོད་ཀྱི་ཡོད། ཉིན་ཞིག་འབུ་གྲོག་མ་ཞིག་
གིས་“ ཨ་ཕོ་སྟོབས་ཆེན་ལགས། ཁྱེད་རང་ལས་སྟོབས་ཆེ་བའི་སེམས་ཅན་
གཡག་ཟེར་བ་ཞིག་འདུག་” ཅེས་བཤད་པས། ཁོ་ང་རྒྱལ་ལངས་ཏེ་“ གཡག་
ཟེར་བ་དེ་ག་པར་འདུག ང་དང་ཁོ་འགྲན་ཙམ་བྱེད་ཀྱི་ཡིན་” ཟེར། གྲོག་མ་
དེས་“ ཁྱོད་རང་ང་དང་མཉམ་དུ་ཕེབས་དང༌། གཡག་ཡོད་ས་དེ་འདི་ནས་
ཐག་རིང་པོ་མི་འདུག་” ཅེས་བཤད་ནས་ཁོ་གཉིས་གཡག་ཡོད་སའི་ཕྱོགས་སུ་
ཕྱིན། ཁོ་གཉིས་གཡག་གི་ཉེ་འགྲམ་དུ་སླེབས་རྗེས་གྲོག་མ་དེས་“ ཨ་ཕོ་སྟོབས་
ཆེན་ལགས། གཟིགས་དང༌། གཡག་ཕ་གིར་འདུག་” ཟེར་ནས་སྐད་ངན་
ཤོར། བསེ་ལེ་སྦུར་གོག་གིས་མགོ་ཡར་བཀྱག་ནས་བལྟས་རྗེས་ཧ་ལས་པའི་
ངང་“ ཕ་གི་ཕ་གི ཕ་གི་རི་མ་རེད་པས་” ཟེར་ལབ་པ་ནས་སྐད་ཆ་མཇུག་སྒྲིལ་



ཙམ་ལ་གཡག་རྩྭ་ཟ་བཞིན་འགྲོ་ཞོར་དུ་བསེ་ལེ་སྦུར་གོག་རྐང་པའི་འོག་ཏུ་ཚུད།
སྟབས་ཡག་པ་གཅིག་ལ་བསེ་ལེ་སྦུར་གོག་ཁོ་རང་ས་ཀོང་ཀོང་ཞིག་གི་ནང་ལ་
བསྡད་ཡོད་སྟབས་རྨས་སྐྱོན་ཏོག་ཙམ་མ་གཏོགས་བྱུང་མེད། དེ་ནས་བསེ་ལེ་
སྦུར་གོག་ཞེད་ཐག་ཆོད་ནས་རང་གི་སྡོད་གནས་སུ་ལོག་པས་འབུ་ཆུང་ཆུང་དེ་
ཚོ་ཚུར་རྒྱུགས་ཡོང་ནས་“ ཨ་ཕོ་སྟོབས་ཆེན་ལགས། ཁྱེད་ལ་རྨས་སྐྱོན་བྱུང་མ་
སོང་ངམ” ཞེས་དྲིས་པར། བསེ་ལེ་སྦུར་གོག་གིས་“ རྨས་སྐྱོན་འཕོག་མ་བྱུང་
ཡང་ཕྱིའི་གོས་ཆེན་པགས་ཚགས་དེ་ཏོག་ཙམ་རལ་ནས་ནང་ཚུལ་ཁྲིམས་ཀྱི་དྲི་
མ་དེ་ཏོག་ཙམ་དོན་སོང་”ཞེས་བཤད་ནས་རང་གི་ཁུང་བུར་འཛུལ་བ་རེད།
ཕོ་ཁྱོ་ག་
བྱ་མོ་དཀར་འཛོམས་དང་བྱ་ཕོ་ཚ་ལུ་གཉིས་ལ་བྱ་ཕྲུག་ལྔ་ཡོད་པ་རེད།
བྱ་ཕོ་ཚ་ལུས་འབྲུ་དང་ཡོས་ལ་སོགས་པ་ཟས་རིགས་མཐོང་བ་དང་རང་གིས་མ་
བཟས་པར་“ ཀོ་ཀོ་ཀོ་” ཞེས་བྱ་མོ་དང་བྱ་ཕྲུག་རྣམས་སྐད་བཏང་ནས་ཟ་རུ་
འཇུག་གི་ཡོད། ཉིན་ཞིག་བྱ་ཕོ་ཚ་ལུ་ཐོག་ཁར་ཕྱིན་པས། ཐོག་ཁའི་སྟེང་དུ་
ཡོས་དང༌། འབྲུ་སོགས་ཟ་རྒྱུ་མང་པོ་ཡོད་པ་མཐོང་བས། ཚ་ལུས་དཀར་
འཛོམས་སྐད་བཏང་ནས་“ ཕྲུ་གུ་ཁྲིད་ནས་ཐོག་ཁར་ཤོག་དང་། འདིར་ཟ་རྒྱུ་
མང་པོ་འདུག་”ཅེས་བཤད། དཀར་འཛོམས་ཀྱིས་“ ཕྲུ་གུ་ཐོག་ཁར་འཁྲིད་ན་
པིང་ཀྱུར་མས་འཁྱེར་གྱི་རེད། ཐོག་ཁར་མ་འཁྲིད་ན་དགའ་” ཞེས་བཤད།
ཚ་ལུས་“ ཕོ་ཁྱོ་ག་ང་ཡོད་པས། པིང་ཀྱུར་མར་ཞེད་རྒྱུ་ག་རེ་ཡོད། ཕྲུ་གུ་ཚོ་
འཁྲིད་ནས་ཐོག་ཁར་ཡར་ཤོག་དང༌།” ཞེས་བཤད། དཀར་འཛོམས་ཀྱིས་ཁོའི་
ཁ་ལ་ཉན་ནས་ཕྲུ་གུ་ཚོ་འཁྲིད་ནས་ཐོག་ཁར་ཕྱིན། ཏོག་ཙམ་སོང་རྗེས་མིང་
ཀྱུར་མ་གཅིག་འཕུར་ཡོང་ནས་ལྡིང་བསྐོར་བརྒྱབ་པས་དཀར་འཛོམས་ཀྱིས་བྱ་
ཕྲུག་ཚོ་རང་གི་སྦོ་འོག་ལ་བཅུག་ནས་“ ཨ་ཇོ་ཚ་ལུ་ལགས། པིང་ཀྱུར་མ་ལྡིང་



གི་འདུག”ཅེས་སྐད་བརྒྱབ། ཚ་ལུ་ནི་ཞེད་ཐག་ཆོད་ནས་ཐོག་ཁའི་དབོ་ཆུའི་
ནང་འཛུལ་ནས་ “ དཀར་འཛོམས་ལགས། ངའི་གཞུ་ གུ་མཐོང་གི་འདུག་
གམ་” ཞེས་དྲིས་པས། དཀར་འཛོམས་ནི་“ ཕོ་ཁྱོ་གའི་མདོག་ལ། ཀོ་ཀོ་ཀོ།
ཕོ་ཁྱོ་གའི་མདོག་ལ། ཀོ་ཀོ་ཀོ་” ཞེས་སྐད་ཤོར་བ་རེད།
གཟི་བྱུར་ཐང་ཁུག་གང་།
བཀྲས་ཤར་དང་བཀྲས་ནུབ་ཅེས་པའི་ཁྱིམ་ཚང་གཉིས་པོ་དེ་ནི་བདེ་
སྐྱིད་གྲོང་ཚོའི་བྱང་ངོས་རི་ལྡེབས་སུ་ཆགས་ཡོད་པ་དང༌། ཁང་པའི་གཡས་
གཡོན་དུ་ལྗོན་ཤིང་ཐར་ཐོར་ཡོད་ལ། མདུན་ངོས་སུ་དྭངས་ཤིང་གཙང་བའི་
ཡུར་ཆུ་ཞིག་རྒྱུགས་བཞིན་ཡོད་པ་བཅས་སྡོད་བབ་ཧ་ཅང་སྐྱིད་པོ་ཡོད་ཅིང༌།
དེ་སྔོན་ཁྱིམ་ཚང་དེ་གཉིས་ཀ་འཚོ་བའི་དཀའ་ངལ་ཡོད་པའི་ཁྱིམ་ཚང་ཡིན་
ཀྱང་། ལྷུག་གཏོང་སྲིད་ཇུས་བཟང་པོའི་འོག་དང༌། ལྷག་པར་དུ་སྒྱུར་བཅོས་
སྒོ་དབྱེའི་སྲིད་ཇུས་ཀྱི་འོད་སྣང་བོད་ལྗོངས་ས་མཐོར་ཁྱབ་པའི་རྗེས་སུ་ཞིང་ལས་
དང༌། ཞོར་ལས་བཅས་ལ་བརྟེན་ནས་གྲོང་ཚོ་ཡོངས་ཀྱི་འཚོ་བར་ཡར་རྒྱས་ཆེ་
ཙམ་བྱུང་བའི་ཁར། བཀྲས་ནུབ་ཅེས་པའི་ཁྱིམ་ཚང་དེ་ནི་རྫོང་དེ་ཡོངས་ལ་
སྐད་གྲགས་ཡོད་པའི་ཁྱིམ་ཚང་ཕྱུག་པོ་ཞིག་ཡིན་ལ། ཁྱིམ་ཚང་དེ་ཕྱུག་པོར་
གྱུར་པའི་མྱུར་ཚད་ནི་མི་རྣམས་ཧང་སངས་དགོས་པ་ཞིག་ཡིན། དེའི་རྒྱུ་
མཚན་ནི་གཡུ་དང༌། བྱུ་རུ། གཟི་ལ་སོགས་པའི་རིན་ཆེན་དང་། དཀར་ཡོལ་
རྙིང་མ་དང༌། ཁ་གདན་རྙིང་མ་སོགས་ཀྱི་ཚོང་བྱས་པ་ལས་བྱུང་ཞིང༌། དེ་ཡང་
གྲོང་གསེབ་ཀྱི་ཞིང་པ་ཚོའི་ལག་དངུལ་དཀོན་པའི་གནས་ཚུལ་དེ་བེད་སྤྱོད་བྱས་
ནས་གྲོང་ཚོའི་ནང་གི་ཁྱིམ་ཚང་སོ་སོར་ཡོད་པའི་གཟི་བྱུར་དང་། དངོས་རྙིང་
ཕལ་ཆེར་བཀྲས་ནུབ་ཀྱི་ཕ་རྡོ་རྗེས་ཉོ་སྒྲུབ་བྱས་ཏེ་ལྷ་ས་སོགས་ལ་བཙོངས་ཤིང་།
90



དེ་རྣམས་གྲོང་གསེབ་ནས་རིན་གོང་ཧ་ཅང་དམའ་པོའི་ཐོག་ནས་ཉོ་ཐུབ་པ་
དང༌། ལྷ་ས་སོགས་ལ་འཚོང་སྐབས་དེ་ཚོའི་རིན་ཐང་ལྡབ་བཅུ་ཕྲག་གམ་ལྡབ་
བརྒྱ་ཕྲག་གིས་མཐོ་བ་བྱེད་ཀྱི་ཡོད། དེ་ཡང་ཐོག་མར་སྲིད་ཇུས་ལྷུག་ཏུ་སོང་
ནས་ཡུན་རིང་མ་སོང་བའི་སྐབས་ཤིག་རྡོ་རྗེས་ལྷ་སར་ཕྱིན་ཏེ་ཉིན་ཞིག་ཁྲོམ་
གཟིགས་སྒང་དུ་འགྲོ་སྐབས་མི་ཞིག་གིས་གློ་བུར་དུ་རྡོ་རྗེའི་གདོང་བཀག་སྟེ་
ཁོའི་སྐེ་ལ་བཏགས་པའི་བྱུ་རུ་ཆ་གཅིག་པོ་དེར་ལག་པ་འཆང་བཞིན་དུ་“ ཁོ་རེ།
བྱུ་རུ་འདི་གཉིས་ཨེ་ཚོང་” ཞེས་དྲིས། རྡོ་རྗེས་“ ཚོང་གི་མིན་” ཞེས་བཤད་
ནས་འགྲོ་གྲབས་བྱེད་སྐབས་མི་དེས་འགྲོར་མ་བཅུག་པར་ “ ཁོ་རེ་འདི་ང་ལ་
ཚོངས་དང༌། ངས་གོང་ཆེན་པོ་སྤྲད་ཆོག” ཅེས་བཤད། རྡོ་རྗེའི་སེམས་ལ་
གཅིག་བྱས་ན་གོང་ཆེན་པོ་སྤྲོད་སྲིད་པས་ཚོད་བགམ་ཞིག་བྱས་ན་སྐྱོན་མེད་
སྙམ་སྟེ་ཁྱོད་ཀྱིས་གོང་ག་ཚོད་སྤྲོད་ཕོད་དམ་ཟེར། མི་དེས་བསམ་བློ་ཡུད་ཙམ་
བཏང་རྗེས་“ སྒོར་ལྔ་བརྒྱ་ཐམ་པ་སྤྱད་ཆོག” ཅེས་བཤད། རྡོ་རྗེ་ནི་བྱུ་རུ་
སོགས་ཀྱི་ཉོ་ཚོང་རྩ་བ་ནས་བྱེད་མ་མྱོང་བའི་ཁར་རིག་གནས་གསར་བརྗེའི་
སྐབས་སུ་དེའི་རིགས་ལ་ རིན་ ཐང་རྩ་བ་ནས་མེད་ པའི་ ཁར་ལྷ་འདྲེ་གདོན་
བགེགས་སུ་བརྩི་ཡི་ཡོད་པས་རང་གིས་གོ་ནོར་ཐེབས་པ་མིན་ནམ་སྙམ་སྟེ་ཡིད་
མ་ཆེས་པར་“ ག་ཚོད་” ཅེས་ཡང་སྐྱར་དྲིས་པས་མི་དེས་མཛུབ་མོ་ལྔ་བསྟན་ཏེ་
དལ་པོའི་སྒོ་ནས་““ སྒོར་མོ་ལྔ་བརྒྱ་ཐམ་པ།” ཞེས་བཤད། རྡོ་རྗེ་ནི་བསམ་ཡུལ་
ལས་འདས་པའི་གོང་ཐང་དེ་ཐོས་པས་ཧ་ལས་ཏེ་ཡུད་ཙམ་རིང་ཅི་ཤོད་འདི་
ཤོད་མེད་པར་ལུས། དེ་ནས་བསམ་བློ་ཞིག་བཏང་སྟེ་མི་འདིས་གོང་དེ་ཙམ་
གཏོང་སྟངས་ལ་བལྟས་ན་བྱུ་རུའི་གོང་ཐང་དངོས་དེ་ལས་མཐོ་བ་ཡིན་ངེས་
པས་ངས་གོང་གང་མཐོ་མཐོ་ཞིག་བཏང་སྟེ་ཁོས་གང་ཟེར་ལྟ་དགོས་བསམ་
ནས་“ སྒོར་ཆིག་སྟོང་ཐམ་པ་མ་བྱུང་ན་བཙོང་གི་མིན་” ཞེས་བཤད་པ་ན། མི་
དེས་“ ད་སྐད་ཆ་མང་པོ་མ་ཤོད། ངས་བཤད་པའི་ལྔ་བརྒྱ་དང༌། ཁྱོད་ཀྱིས་
91



བཤད་པའི་ཆིག་སྟོང་གི་སྐེད་ པ་བཅག་ན་བདུན་བརྒྱ་ལྔ་བཅུ་རེད། དེས་
འགྲིག་ན་དངུལ་ ཧྲག་ཧྲག་ སྤྲད་ཆོག་” ཅེས་བཤད། རྡོ་རྗེའི་ སེམས་ལ་མི་
འདིས་སྒོར་ཉིས་བརྒྱ་ལྔ་བཅུ་ལམ་སེང་སྤར་སྟངས་ལ་བལྟས་ན་ད་དུང་ཏོག་
ཙམ་སྤར་མི་ཡོང་ངམ་སྙམ་སྟེ་“ བདུན་བརྒྱ་ལྔ་བཅུ་མིན་” ཞེས་མགོ་གཡུག་
གཡུག་བྱས། མི་དེས་དེ་ལ་མ་བརྒྱབ་ན་དེ་ག་རེད་” ཅེས་འགྲོ་རྩིས་བྱས་པས་རྡོ་
རྗེས་འཕྲལ་དུ་“ ད་འོ་ན་སྒོར་ལྔ་བཅུ་ཐམ་པ་སྤོར་ཤོག” བཤད་པས། མི་དེས་
“ ཡའ། ད་དེ་རང་གྱིས་” ཞེས་སྒོར་བརྒྱད་བརྒྱ་བཏོན་ཏེ་སྤྲད་པ་དང་། རྡོ་
རྗེས་བྱུ་རུ་ཕར་སྤྲད་ནས་སོ་སོར་གྱེས། རྡོ་རྗེ་ནི་དགའ་ཐག་ཆོད་ནས་གནས་
ཚང་དུ་ལོག་སྟེ་སྒོ་འཛུལ་འགྲོ་སྐབས་ཁ་ཡང་བཙུམ་མི་ཐུབ་པ་ལྟ་བུའི་རྣམ་
འགྱུར་ཐོན་པ་དེ་གནས་ཚང་གི་ཨ་མས་མཐོང་བས་“ ཨོའོ་རྡོ་རྗེ་ལགས་ལ་དེ་
རིང་དངོས་གྲུབ་ཅིག་རྙེད་པ་འདྲ། ཞལ་ཡང་འཛུམ་མི་ཐུབ་པར་ཕེབས་ཀྱིན་
འདུག་” ཟེར་བས་རྡོ་རྗེས་“ བྱུང༌། བྱུང༌། དངོས་གནས་དངོས་གྲུབ་རྙེད་
བྱུང་”ཞེས་བྱུ་རུ་བཙོངས་པའི་སྐོར་རྣམས་བཤད། གནས་ཚང་ཨ་མས་“ འ་
ཚིགང་དྲག་ཅོག་རྡོ་རྗེས་ལགས། ཁྱེད་རང་སྙིང་རྗེ། ཁྱེད་རང་ལ་དངོས་གྲུབ་
རྙེད་རྒྱུ་ཕར་བཞག དེ་ལས་དངོས་གྲུབ་ཕར་བསྐྱལ་བ་རེད། དེང་སང་གཟི་བྱུ་
རུའི་རིན་གོང་ཧ་ཅང་ཆེན་པོ་རེད། ཁྱེད་རང་གི་བྱུ་རུ་དེ་འདྲ་བར་སྒོར་མོ་སྟོང་
ཕྲག་གཉིས་ལྷག་བྱེད་ཀྱི་རེད། དེ་འདྲ་བ་བཙོང་རྒྱུ་ཡོད་ན་སྔོན་ལ་ང་ཚོར་འདྲི་
ཙམ་གནང་དགོས་རེད་” ཟེར་བ་དང༌། ད་དུང་དཀར་ཡོལ་རྙིང་མ་དང༌། ཁ་
གདན་རྙིང་མ་སོགས་ལ་གོང་ཤིན་ཏུ་མཐོ་པོ་ཡོད་ཚུལ་སོགས་བཤད་པས། རྡོ་
རྗེ་ནི་ད་རེས་མགོ་རྒྱུག་ཕོག་པར་བློ་འགྱོད་རྩ་བ་ནས་མ་བྱུང་བའི་ཁར་གཟི་བྱུར་
དང༌། དཀར་ཡོལ་རྙིང་མ་སོགས་ལ་གོང་ཆེན་པོ་ཡོད་ཚུལ་ཐོས་པས་དེ་བས་
དགའ་ཚོར་ཆེན་པོ་སྐྱེས་ཏེ་“ ད་འགྲིག་སོང་། གཟི་བྱུར་དང༌། དཀར་ཡོལ་
རྙིང་མ་ལ་སོགས་བསྒྲུབ་རྒྱུ་ལས་སླ། ང་ཕྱུག་པོ་བྱེད་པའི་ལམ་བུ་རྙེད་སོང་”
92



ཟེར་ཏེ་བཞིན་ལས་དགའ་བའི་འཛུམ་མདངས་དེ་བས་ཀྱང་རྒྱས་པར་གྱུར།
ཉིན་གཉིས་པར་རྡོ་རྗེ་ཁྲོམ་ལ་འགྲོ་སྐབས་གོས་ཧྲུལ་གྱོན་པའི་ཕྲུ་གུ་ཞིག་གིས་རྡོ་
རྗེའི་ཕུ་ཐུང་ནས་འཐེན་ཙམ་བྱས་པས་རྡོ་རྗེའི་སེམས་ལ་དངུལ་སློང་མཁན་
ཡིན་པར་བསམས་ཏེ་ཨམ་ཕྲག་ནས་སྒོར་ཟུར་འདོན་རྩིས་བྱས་པས་ཕྲུ་གུ་དེས་
“ དངུལ་མི་དགོས། ཕར་ཙམ་དེར་ཕེབས་དང༌། ང་ལ་ཅ་ལག་རྩ་ཆེན་པོ་ཞིག་
བཙོང་རྒྱུ་ཡོད་”ཅེས་བཤད། རྡོ་རྗེས་“ གང་ཡོད་” ཅེས་དྲིས་པས་ཕྲུ་གུ་དེས་
“ གསེར་གྱི་རྣ་ལོང་” ཞེས་བཤད་དེ་རྡོ་རྗེའི་ལག་པ་ནས་བཟུང་སྟེ་ཁུག་ཀྱོག་
ཅིག་ཏུ་ཁྲིད་ནས་ཨམ་ཕྲག་ནས་གསེར་གྱི་རྣ་ལོང་ཞིག་བཏོན་ཏེ་“ མགྱོགས་པོ།
མགྱོགས་པོ། ང་ལ་དངུལ་སྒོར་ཉིས་བརྒྱ་གནང་དང་འདི་ངས་བརྐུས་པ་ཡིན།
མགྱོགས་པོ་མ་བྱས་ན་ང་མིས་བཟུང་གི་རེད།” ཅེས་བཤད། རྡོ་རྗེའི་སེམས་སུ་
དངོལ་འབྲེལ་རླུང་རྟ་ཡར་འགྲོའི་སྐབས་ཡིན་པ་འདྲ། ད་ཡང་དངོས་གྲུབ་ཅིག་
ལག་ཏུ་ཐེབས་སོང་སྙམ་སྟེ་འཚབ་འཚུབ་ངང་སྒོར་ཉིས་བརྒྱ་བཏོན་ནས་ཕྲུ་གུ་
དེར་སྤྲད། ཕྲུ་གུ་དེས་འཕྲོག་མ་ཞོར་གྱིས་ཤོབ་སྒྲ་དང་བཅས་ཏེ་དངུལ་ཁྱེར་
ནས་མི་ཚོགས་ཀྱི་དཀྱིལ་དུ་རྒྱུག་ཕྱིན། རྡོ་རྗེ་ནི་ལམ་སེང་གནས་ཚང་དུ་ལོག་
ཕྱིན་ཏེ་སྒོ་འཛུལ་སྐབས་གནས་ཚང་ཨ་མ་དེས་“ རྡོ་རྗེས་ལགས་ལ་ཡང་དངོས་
གྲུབ་ཅིག་བྱུང་བ་འདྲ”ཞེས་དགོད་བཞིན་དུ་བཤད་པས་རྡོ་རྗེས་“ དེང་སང་ང་
རླུང་རྟ་རྒྱུགས་པའི་སྒང་ཡིན་པ་འདྲ། དེ་རིང་ཡང་དངོས་གྲུབ་ཆེན་པོ་ཞིག་
ཐེབས་བྱུང་། ཁྱེད་རང་གཟིགས་དང་” ཞེས་བཤད་དེ་རྣ་ལོང་བསྟན་པས།
གནས་ཚང་ཨ་མས་“ འོ་རྫི། ད་ཡང་འདིར་ག་ཚོད་སྤྲོད་གནང་ངམ་” ཞེས་
དྲིས། རྡོ་རྗེས་“ སྒོར་ཉིས་བརྒྱ་” ཞེས་བཤད་པས། གནས་ཚང་ཨ་མས་“ རྡོ་
རྗེ་ལགས། ཡང་ཁྱེད་རང་གིས་མགོ་རྒྱུག་བཟེད་པ་རེད། འདི་རྫུན་མ་རེད།
དེང་སང་འདི་འདྲ་ཉོས་ནས་མགོ་འཁོར་ཐེབས་པ་མང་པོ་འདུག་” ཅེས་བཤད།
རྡོ་རྗེ་ནི་ཡིད་ཆེས་པོ་རང་མ་བྱུང་ཡང་དེར་ལན་གང་ཡང་མ་བརྒྱབ་པར་སླར་
93



ཡང་ཕྱིར་ཐོན་ཏེ་གསེར་བཟོ་བ་འགའ་ཞིག་ལ་སྐད་ཆ་དྲིས་ཀྱང་ཚང་མས་རྫུན་
མ་རེད་ཅེས་གཅིག་གྱུར་དུ་བརྗོད་པས་གཞི་ནས་ཡིད་མུག་བཞིན་དུ་གནས་
ཚང་ལ་ལོག སྐབས་དེར་གནས་ཚང་ཨ་མས་“ རྡོ་རྗེ་ལགས་ག་རེ་གནང་སོང་།
རྨོའོ་སྤ་ཕྲུག་བརླག་པའི་ཞལ་ནང་བཞིན་བསྟན་མ་གནང་དང་”ཞེས་རྩེད་མོའི་
ངང་བཤད་པས། རྡོ་རྗེས་“ དེ་རིང་དངོས་གྲུབ་ཕར་བསྐྱལ་བཞག ཁྱེད་རང་
གིས་གསུངས་པ་ལྟར་གསེར་གྱི་རྣ་ལོང་འདི་རྫུན་མ་རེད་འདུག གྲོང་གསེབ་པ་
ཟེར་མཁན་འདི་ག་དུས་ཡིན་ནའང་མགོ་རྒྱུག་བཟེད་རྒྱུ་རང་ཡིན་འདུག་” ཅེས་
བཤད། དེ་རྗེས་རྡོ་རྗེས་བྱུ་རུ་བཙོངས་པའི་རིན་འབབ་ཀྱི་ལྷག་འཕྲོ་སྒོར་དྲུག་
བརྒྱ་ནས་སྒོར་བརྒྱ་ལྷག་ཙམ་ཞིག་གིས་ཁྱིམ་ཚང་གི་དགོས་མཁོ་ཙག་ཙིག་ཉོས་
ཤིང་། དེ་འཕྲོས་སྒོར་ལྔ་བརྒྱ་ཡིས་མར་ཉོས་ཏེ་རང་ཡུལ་དུ་ལོག གྲོང་ཚོར་
སླེབས་རྗེས་མར་ཚོང་རྒྱུ་ཡོད་པའི་སྐད་ཆ་བཀྲམ་པས་སྐབས་དེར་སོ་ནམ་ལོ་
གསར་འཆར་ཉེར་ཡོད་སྟབས་མི་ཚང་མར་ལོ་གསར་གཏོང་བྱེད་ཀྱི་མར་དགོས་
མཁོ་ཆེ་བར་བརྟེན་མར་ཉོ་མཁན་འཚང་ཁ་ཤིག་ཤིག་ངང་བཀྲས་ནུབ་ཀྱི་ཁྱིམ་
དུ་ཡོང་ནས་མར་ཉོས་པས་མར་བྲིན་ཁ་རྒྱུགས་པོ་བྱུང་བ་རེད། དེའི་དུས་སུ་
བཀྲས་ཤར་ལ་མར་དགོས་མཁོ་ཚེ་ཡང་མར་རིན་ལམ་སེང་སྤྲོད་བྱེད་མེད་སྟབས་
བཀྲས་ཤར་གྱི་ཕ་བློ་བཟང་གིས་བཀྲས་ནུབ་ཏུ་ཕྱིན་ནས་རྡོ་རྗེར་“ ཁྱིམ་མཚེས་
པ་ལགས། ང་ལ་མར་རྒྱ་མ་ལྔ་དྲུག་ཙམ་ཞིག་དགོས་ཀྱང་མར་རིན་ལམ་སེང་
སྤྲོད་རྒྱུ་མེད་པས་ཟླ་གཅིག་ཙམ་འགྱངས་བཞག་ན་འགྲིག་པ་འདུག་གམ་”ཞེས་
བཤད། རྡོ་རྗེས་““ དགོངས་པ་མ་ཚོམས། མ་གཞི་བྱས་ན་ང་གཉིས་གྲོང་པ་
ཁྱིམ་མཚེས་གཅིག་ཕན་གཅིག་རོགས་ཞུ་དགོས་ངེས་ཡིན་ལ། དེ་ལྟར་ཕན་
ཚུན་གཉིས་ཀས་བྱེད་མུས་ཀྱང་ཡིན། ད་རེས་ངས་ལྷ་ས་ནས་མར་ཉོ་སྐབས་ང་
རང་ལ་མ་རྩ་མེད་པར་གཏའ་མ་བཞག་པ་ཡིན། དངུལ་དུས་ཐོག་ཏུ་སྐྱེལ་བར་
འགྲོ་མ་ཐུབ་ན་གཏའ་མ་ཤོར་རྒྱུ་ཡིན་པས། འགྱངས་འཇོག་ཐབས་རྩ་བ་ནས་



མེད། ཡིན་ཀྱང་ཁྱེད་རང་ལ་གཟི་བྱུ་རུ་ལྟ་བུའི་ཅ་ལག་མཁོ་མེད་དེ་འདྲ་ཡོད་ན་
མར་རིན་ལ་བླངས་ཆོག་” ཅེས་བཤད། བློ་བཟང་གིས་རང་གི་སྐེ་ལ་བཏགས་
ཡོད་པའི་གཟི་མིག་གསུམ་པ་དེ་དང་། བྱུ་རུ་ཆ་གཅིག་པོ་དེ་སྐེ་ནས་ཕུད་དེ་
“ འདི་ལ་མར་རྒྱ་མ་ག་ཚོད་སྤྲོད་དམ་” ཟེར་བས། རྡོ་རྗེས་“ ང་རང་ཚོ་གྲོང་པ་
ཁྱིམ་མཚེས་ཕན་ཚུན་གྱོང་གཏོང་རེས་བྱས་ན་ག་ལ་འགྲིག མར་རྒྱ་མ་བརྒྱད་
སྤྲད་ཆོག་”ཅེས་བཤད། བློ་བཟང་གི་སེམས་སུ་མར་རྒྱ་མ་རེར་སྒོར་བརྒྱད་རེ་
ཡིན་པས་རྒྱ་མ་བརྒྱད་ལ་སྒོར་དྲུག་ཅུ་རེ་བཞི་ཙམ་ཐོབ་པ་ཡིན། གཟི་དང་བྱུ་རུ་
ལ་“ རིག་གསར་” ནས་བཟུང་སྟེ་གོང་ཐང་རྩ་བ་ནས་མེད་པར་གྱུར་ཟིན་པས་
ད་ལམ་འདི་ཙམ་རག་པ་ཡག་པོ་རེད་སྙམ་སྟེ་“ དེ་ལྟར་བྱེད་” ཅེས་ཤོད་གྲབས་
བྱེད་སྐབས་ཡང་སེམས་ནང་གཟི་བྱུར་དེ་དག་རང་ཉིད་ཆུང་དུས་ནས་ཕ་མས་
སྐེ་ལ་བཏགས་པའི་དངོས་པོ་ཞིག་ཡིན་སྟབས་བཙོང་ན་ག་ནས་འགྲིག་སྙམ་སྟེ་
བཙོང་མི་ཕོད་པ་ཞིག་བྱུང་། འོན་ཀྱང་ཡང་བསྐྱར་བསམ་བློ་ཞིག་གཏོང་སྐབས་
ལོ་གསར་ཤར་ལ་ཉེ་བས་ལོ་གསར་ལ་མར་མེད་ན་ག་ནས་འགྲིག ད་དུང་ལོ་
གསར་གྱི་རྗེས་ལ་ལུད་སྐྱེལ་རྒྱུ་སོགས་དཔྱིད་འདེབས་ཀྱི་ལས་བྲེལ་ཚུགས་ལ་ཉེ་
བས་དེའི་སྐབས་སུ་ཕོ་མར་ཙམ་རྒྱག་རྒྱུ་མེད་ན་མི་འགྲིག་པས་སེམས་ཕམ་
བཞིན་དུ་ཚོང་རྒྱུ་ལས་འོས་མེད་སྙམ་སྟེ་གྲོགས་པོ་ལགས། ངའི་གཟི་འདི་ཁ་
རིས་ཉིས་བརྩེགས་ཡིན་ལ་དཀར་ཆ་ནག་ཆ་དོད་པོ་ཞིག་ཡོད། བྱུ་རུ་གཉིས་པོ་
འདི་ཡང་སྤུས་ཀ་དག་པོ་ཡོད་པས་རྒྱ་མ་བཅུ་ སྤྲད་རོགས་ཟེར་ན་འགྲིག་པ་
འདུག་གམ་ཞེས་བཤད། དེ་ལྟར་ཁོ་གཉིས་ཕར་བཤད་ཚུར་བཤད་ཏོག་ཙམ་
བྱས་རྗེས་མཐར་མར་རྒྱ་མ་བཅུ་བྱས་ཏེ་གཟི་བྱུར་དེ་དག་རྡོ་རྗེའི་ལག་ཏུ་བྱུང་
ནས་མི་རིང་བར་རྡོ་རྗེ་ ལྷ་ སར་ཕྱིན་ཏེ་ གཟི་དེར་སྒོར་ཁྲི་བཅུ་ལྷག་བྱས་ཏེ་
བཙོངས་པ་རེད། དེ་ནས་བཟུང་རྡོ་རྗེ་གཟི་བྱུར་སོགས་ཀྱི་ཚོང་ལ་དབྱིངས་
འཕར་ཏེ་བདེ་སྐྱིད་གྲོང་ཚོའི་ནང་གི་གཟི་བྱུར་དང༌། དཀར་ཡོལ་རྙིང་མ། ཁ་
_95



གདན་རྙིང་མ་སོགས་ཕལ་ཆེ་བ་ཁོས་ཉོས་ནས་ལྷ་ས་སོགས་ས་གནས་ཁག་ཏུ་
བཙོངས་ཏེ་རྫོང་དེ་ཡོངས་ལ་སྐད་གྲགས་ཡོད་པའི་ཁྱིམ་ཚང་ཕྱུག་པོ་ཞིག་ཏུ་གྱུར་
བ་མ་ཟད། དུས་ཆེན་ཁག་ལ་གཟབ་མཆོར་སྤྲོས་སྐབས་གཟི་བྱུར་སོགས་ཀྱི་
རྒྱན་ཆ་འདོགས་རྒྱུ་ཡོད་པ་ནི་རྡོ་རྗེའི་ཁྱིམ་མི་རྣམས་མ་གཏོགས་ཧ་ལམ་མེད་
པར་གྱུར། ཡང་ཉིན་ཞིག་རྡོ་རྗེ་བཀྲས་ཤར་གྱི་ཁྱིམ་དུ་ཡོང་སྐབས་བཀྲས་ཤར་
ལ་ཁ་གདན་རྙིང་མ་རི་མོ་བྱ་འབྲུག་བྱས་པ་ཞིག་ཡོད་པ་མཐོང་མ་ཐག་སེམས་
ཤོར་ཏེ་དེ་རང་གི་ལག་ཏུ་ལོན་པ་བྱེད་རྒྱུའི་བསམ་བློ་འཁོར། ཉིན་ཤས་སོང་
རྗེས་རྡོ་རྗེས་བཀྲས་ཤར་དུ་ཕྱིན་ཏེ་ཇ་ཕོར་དོ་ཙམ་བཏུངས་པའི་རྗེས་སུ་“ བློ་
བཟང་ལགས། དེ་རིང་ངས་ཁྱེད་རང་ལ་ཅ་ལག་རྩ་ཆེན་ཞིག་སྟོན་རྒྱུ་ཡོད་”
ཅེས་བཤད་དེ་ ཨམ་ཕྲག་ནང་ནས་རས་དམར་གྱིས་བཏུམས་པའི་དངོས་པོ་
ཞིག་བློ་བཟང་གི་ལག་པའི་ནང་དུ་བླུགས། བློ་བཟང་གིས་དེ་ཁ་བཤིགས་ནས་
བལྟས་པས་དེའི་ནང་དུ་གསེར་གྱི་རྣ་ལོང་ཞིག་ཡོད་པ་མཐོང་སྟེ་“ རྣ་ལོང་སྤུས་
དག་ཅིག་འདུག འདི་ང་ལ་བསྟན་ནས་ཅི་བྱེད་” ཅེས་དྲིས། རྡོ་རྗེས་“ འདི་
ངའི་ལག་ཏུ་གོང་ཁེ་པོ་བྱས་ནས་ཐེབས་བྱུང་། ང་ལ་ནི་རྣ་ལོང་གཉིས་ཡོད་པས་
དགོས་བྱེད་མི་འདུག ང་ཚོ་གྲོང་པ་ཁྱིམ་མཚེས་ཡིན་སྟབས་ཉོས་ན་བསམ་
ནས་ཁྱེད་རང་ལ་བསྟན་ཙམ་བྱེད་པར་ཁྱེར་ཡོང་བ་ཡིན། ད་རེས་འདི་ཉོས་
ཤིག་” ཅེས་བཤད། བློ་བཟང་གིས་“ ཡག་པོ་འདུག ཡིན་ཀྱང་འདི་འདྲ་ངས་
ག་ནས་ཉོ་ཐུབ་” ཅེས་བཤད། རྡོ་རྗེས་“ འདི་གོང་ཁེ་པོ་ཞེ་དྲག་རེད། ངས་
ཁྱེད་རང་གི་ས་ནས་ཁེ་བཟང་བཟས་མི་ཡོང་། གལ་ཏེ་དངུལ་མེད་ན་ཅ་དངོས་
འདྲ་ཡོད་ནའང་འགྲིག ངས་གང་བྱུང་བྱུང་བླངས་ཆོག དཔེར་ན་ཁ་གདན་
རྙིང་པ་དེ་འདྲ་” ཞེས་བཤད། བློ་བཟང་གིས་རྣ་ལོང་ལ་ཡང་བསྐྱར་ཞིབ་ལྟ་
བྱས་པ་དང་འབྲེལ་ལག་པའི་ནང་འཁྱག་འཁྱག་བྱས་པས་ལྡིད་དིག་དིག་ཡོད་ལ་
གསེར་རྫུན་མ་འདྲ་པོ་རྩ་བ་ནས་མེད་པས་རྫུན་མ་ཡིན་པའི་དོགས་གཞི་རྩ་བ་



ནས་མ་བྱུང་ཁར། ནམ་རྒྱུན་དུས་ཆེན་ཁག་ལའང་གསེར་གྱི་མཛུབ་དཀྲིས་
དང༌། རྣ་ལོང་སོགས་འདོགས་མཁན་ཇེ་མང་དུ་འགྲོ་བཞིན་པ་ཡིན་ཀྱང་རང་
ལ་གསེར་གྱི་དྲི་ཙམ་ཡང་འདོགས་རྒྱུ་མེད་པར་ཉམས་དམའ་པོ་ཡོད་པ་དེ་ཚོ་
དྲན་ནས་ད་རེས་འདི་ཉོ་ཁག་པོ་མིན་པས་ཉོ་ཐུབ་པ་བྱེད་དགོས་སྙམ་སྟེ། ཁོང་
གཉིས་སྐད་ཆ་ཕར་བཤད་ཚུར་བཤད་མང་པོ་བྱེད་མ་དགོས་པར་གོང་ཐག་ཆོད་
ནས་རྡོ་རྗེས་ཁ་གདན་ཆ་གཅིག་པོ་དེ་འཁུར། བློ་བཟང་ནི་ཁྱིམ་ཚང་ནང་དུ་
དངོས་པོ་ངོ་དྲག་པ་གཅིག་བྱུང་སོང་སྙམ་སྟེ་དགའ་ཚོར་ཆེན་པོ་སྐྱེས། དེ་ནས་
མི་རིང་བར་བློ་བཟང་གིས་བཀྲས་ནུབ་ལ་བཙོངས་པའི་གཟི་དེར་རྡོ་རྗེས་གོང་
ཤིན་ཏུ་མཐོ་པོ་བྱས་ཏེ་ལྷ་སར་བཙོངས་པའི་སྐོར་དང་། རང་གིས་ཉོས་པའི་
གསེར་གྱི་རྣ་ལོང་དེ་རྫུན་མ་ཡིན་པ་དང་ཁ་གདན་རྙིང་པར་གོང་ཆེན་པོ་བྱེད་ཀྱི་
ཡོད་ཚུལ་བཅས་རིམ་པས་ཤེས་ཏེ་བློ་ཕམ་ཆེན་པོ་བྱུང་བའི་ཁར་རྡོ་རྗེས་རྟག་ཏུ་
རྒྱུ་ངོམ་བྱེད་པ་མ་ཟད། མི་གཞན་གྱི་སར་རང་ལ་འཇོན་ཐང་ཡོད་ཚུལ་ གྱི་
བཏང་བཏང་བྱུག་བྱུག་དང༌། འཇོན་ཐང་མེད་ན་འཕགས་རྒྱུ་མེད་པ་སོགས་
བཤད་དེ་བློ་བཟང་ལ་འཇོན་ཐང་མེད་ཚུལ་ཤུགས་བསྟན་གྱིས་གོ་བར་བྱེད་པས་
བློ་བཟང་ཡི་མ་རངས་པར་གྱུར་ཀྱང་རེ་ཞིག་བྱ་ཐབས་གང་ཡང་མ་བྱུང༌།
ཉིན་ཞིག་བཀྲས་ཤར་གྱི་བུ་ཤེས་རབ་དང་བཀྲས་ནུབ་ཀྱི་བུ་ཆུང་བདག་
གཉིས་མཉམ་དུ་རྒྱབ་རིའི་ལྡེབས་ལ་མེ་ཤིང་འཐུ་བར་ཕྱིན་། མེ་ཤིང་འཐུ་སར་
སླེབས་རྗེས་ཁོང་གཉིས་ཕན་ཚུན་སྐད་ཆ་ཤོད་རེས་བྱེད་ཐུབ་ཙམ་གྱི་བར་ཐག་
ཡོད་པ་བྱས་ནས་མེ་ཤིང་འཐུ་བཞིན་ཡོད་པའི་སྐབས་སུ་ཤེས་རབ་ཀྱིས་འཚེར་
མའི་སྡོང་པོ་ཞིག་རྩ་འགོག་གཏོང་ཆེད་དེའི་མཐར་འཇོར་གཞུས་པས་དེ་ནས་རྡོ་
གཡམ་ཞིག་ཐོན། ཁོས་འཇོར་ཕར་བཞག་ནས་རྡོ་གཡམ་ཡར་བཀྱག་པས་རྡོ་
གཡམ་གྱི་འོག་ཏུ་ཁོག་མ་ཞིག་ཡོད་པ་དང༌། ཁོག་མའི་ནང་དུ་ཐང་ཁུག་ཁེངས་
པ་ཞིག་ཁ་བཀྱིགས་ནས་བཞག་ཡོད་པ་རེད། ཁོས་དེ་ཡར་ལེན་སྐབས་ལྗིད་པོ་



ཞིག་ཡོད་པ་མ་ཟད། དེའི་ནང་དུ་ཧྲབ་བྲོབ་མང་པོ་ཞིག་ཡོད་པས་ཁ་བཤིགས་
ནས་ལྟ་སྐབས་ཆུང་བདག་ཀྱང་ཚུར་རྒྱུགས་ཡོང་བས་ཤེས་རབ་ཀྱིས་ལམ་སེང་
ཐང་ཁུག་ཁ་བརྒྱབ། ཆུང་བདག་གིས་“ ཤེས་རབ། དེ་གང་རེད། ང་ལ་སྟོན་
ཙམ་གྱིས་དང་” ཞེས་བཤད། ཤེས་རབ་ཀྱིས་ “ ཁོག་མ་དེའི་ནང་ནས་འདི་
རྙེད་བྱུང་”ཞེས་ཐང་ཁུག་དེ་བསྟན་ཙམ་བྱས། ཆུང་བདག་གིས་“ དེའི་ནང་དུ་
གང་འདུག སྟོན་དང་”ཞེས་བཤད་པས། ཤེས་རབ་ཀྱིས་“ རྡོ་འདྲ་པོ་དེ་འདྲ་
རེད། ལྟ་རིན་གང་ཡོད་” ཅེས་བཤད་ནས་བསྟན་འདོད་མེད་པའི་རྣམ་པ་
བསྟན་ཀྱང་ཆུང་བདག་གིས་སྟོན་དང་ཞེས་ཨུ་ཚུགས་ཡང་ཡང་བྱས་པས་ཤེས་
རབ་ཀྱིས་ཐང་ཁུག་ཁ་སྒྲོག་བཤིགས་ནས་བསྟན་ཙམ་བྱས། ཆུང་བདག་གིས་
ལྟ་སྐབས་ཐང་ཁུག་གི་ནང་དུ་གཟི་དང་བྱུ་རུ་མང་པོ་ཡོད་པ་མཐོང་ནས་ཧང་
སངས། ཤེས་རབ་ཀྱིས་“ ད་འགྲིག་སོང་ངམ། ང་ལ་འདི་རྙེད་པ་སུ་གང་ལ་མ་
ཤོད་ཨང་” ཞེས་བཤད་ནས་མེ་ཤིང་འཐུ་བྱེད་ཀྱི་ལག་ཆ་རྣམས་བསྡུས་ཏེ་ཁྱིམ་
དུ་ལོག་རྩིས་བྱེད་སྐབས་ཆུང་བདག་གིས་ “ ང་ཡང་ལོག་འགྲོ་གི་ཡིན་” ཞེས་
བཤད་དེ་ཁོང་གཉིས་མཉམ་དུ་ལོག ཆུང་བདག་གིས་ཁྱིམ་གྱི་སྒོ་འཛུལ་མ་ཐག་
དབུགས་ཧལ་ཧལ་ངང་ཕའི་སར་རྒྱུགས་ཏེ་“ གྲོང་པའི་བུ་ཤེས་རབ་ལ་གཟི་དང་
བྱུ་རུ་ཐང་ཁུག་གང་བརྙེད་སོང་” ཞེས་བཤད། རྡོ་རྗེས་“ སྐྱག་རྫུན་མ་ཤོད་”
ཅེས་སྐད་ཆའི་མཇུག་མ་རྫོགས་གོང་ཆུང་བདག་གིས་ “ དངོས་འབྲེལ་ཡིན།
ངས་དངོས་སུ་མཐོང་བྱུང་” ཞེས་མནའ་ཡང་ཡང་སྐྱེལ་བཞིན་དུ་གཟི་བྱུར་རྙེད་
ཚུལ་རྣམས་ཞིབ་པར་བཤད་པས་རྡོ་རྗེའི་སེམས་ལ་དོན་ཞིག་གློ་བུར་དུ་དྲན།
ཐེངས་ཤིག་རྡོ་རྗེས་གྲོང་ཚོའི་ནང་གི་དེ་སྔའི་ཞིང་པ་ཕྱུག་པོ་བསམ་གྲུབ་ཁང་
གསར་དུ་ཕྱིན་ནས་གཟི་བྱུར་འདྲ་བཙོང་རྒྱུ་ཡོད་དམ་ཞེས་འདྲི་སྐབས་བསམ་
གྲུབ་ཁང་གསར་གྱི་ཨ་མ་དེས་“ ང་ཚོའི་ནང་ལ་ཡོད་པའི་གཟི་བྱུར་ཁག་གཅིག་
ནང་གི་པ་ཕ་འདས་པོས་རི་ལ་སྦས་ཏེ་རྗེས་སུ་ཁོང་གློ་བུར་དུ་གཤེགས་ནས་གང་
98



དུ་སྦས་ཡོད་མེད་ང་ཚོས་མ་ཤེས་སྟབས་ད་ཆ་འཚོལ་ཐབས་བྲལ་བ་རེད་” ཅེས་
བཤད་པ་གསལ་ལྷང་ངེར་དྲན་གསོས་ཏེ། ད་འགྲིག་སོང༌། བསམ་ཁང་གི་ཕ་
དམ་པས་སྦྲས་པའི་གཟི་བྱུར་དེ་དག་ཡིན་པར་ཐེ་ཚོམ་མེད། བྱ་མ་འདྲོག་གོང་
དུ་སྒོ་ང་ལེན་ཐུབ་པ་བྱེད་དགོས་སྙམ་སྟེ་རང་གི་བུ་ལ་“ ཆུང་བདག དོན་དེ་སུ་
ལའང་མ་ཤོད་ཨང་། རྒྱ་དེ་ཚོ་ང་རང་ཚོའི་ལག་ཏུ་ཐེབས་པ་བྱེད་དགོས་” ཞེས་
བཤད། དེའི་དགོང་མོ་རྡོ་རྗེ་མལ་དུ་ཉལ་བ་ནས་བཟུང་གཟི་བྱུར་དེ་དག་གང་
འདྲ་བྱས་ནས་བློ་བཟང་གི་ས་ནས་ཚུར་ལོན་ཐབས་དང༌། ཇི་ལྟར་བྱས་ཏེ་
འཚོང་ཐབས། དེ་དག་བཙོངས་ནས་རང་ཉིད་སྒོར་ཁྲི་བརྒྱ་ཕྲག་གི་བདག་པོར་
གྱུར་བའི་བསམ་བློ་ཟམ་མི་ཆད་པ་འཁོར་ནས་མཚན་གང་གཉིད་ཡེ་ནས་མ་
ཁུག ཞོགས་པ་ནམ་ལངས་པ་དང་ཡར་ལངས་ཏེ་སྒོ་ཕྱུགས་ལ་གཟན་པ་སྟེར་
རྒྱུ་སོགས་རྒྱུན་གཏན་གྱི་ལས་ཀ་ཙག་ཙིག་འགའ་བྱས་ཟིན་རྗེས་ཇ་ཕོར་གང་
བཏུངས་ཏེ་ལམ་སེང་བཀྲས་ཤར་དུ་ཕྱིན་ནས་སྒོ་བརྡུངས་པས་བཀྲས་ཤར་གྱི་ཨ་
མས་སྒོ་ཕྱེ་ཞིང་ཡར་གདན་དྲངས། གཡབ་སྟེང་དུ་སླེབས་སྐབས་བློ་བཟང་དེར་
བསྡད་ཡོད་པས་“ ཨོ། རྡོ་རྗེ་ལགས། སྔ་པོ་འདི་འདྲ་སྐུ་དོན་གང་ཡོད་དམ་”
ཞེས་དྲིས་ནས་གདན་ཐོག་སྡོད་དུ་བཅུག་ཅིང་བཀྲས་ ཤར་ཨ་མས་གསོལ་ཇ་
བཀྱག རྡོ་རྗེས་ཇ་ཕོར་པ་གང་བཏུངས་རྗེས་“ ཁྱེད་ཚོའི་བུ་ཤེས་རབ་ལ་གཟི་
དང་བྱུ་རུ་ཐང་ཁུག་གང་རྙེད་སོང་ཟེར་གྱི་འདུག མིག་གི་ལོངས་སྤྱོད་ཅིག་བྱེད་
འདོད་འདུག་པས་སྟོན་ཙམ་གནང་དང་ཟེར་བར་ཡོང་བ་ཡིན་” ཞེས་བཤད་
པས། བློ་བཟང་གིས་“ ཕྲུ་གུས་བརྙེད་བྱུང་ཟེར་ནས་གཟི་བྱུ་རུ་འདྲ་པོ་དེ་འདྲ་
མང་པོ་ཞིག་འཁྱེར་ནི་འཁྱེར་འདུག ངོ་མ་ག་ནས་ཡིན་པ། ང་ནི་དེ་ཚོ་ངོ་མ་
རེད་བསམ་གྱི་མི་འདུག དེ་བརྙེད་པའི་དགའ་ཚོར་ཡང་དམིགས་བསལ་མ་
བྱུང་” ཞེས་བཤད། རྡོ་རྗེས་“ གཏན་གཏན་གང་ཡོད། གཅིག་བྱས་ན་རིག་
གནས་གསར་བརྗེའི་སྐབས་སུ་མི་ཚང་ཕྱུག་པོ་དེ་ཚོས་སྦས་ནས་བཞག་པ་དེ་



འདྲ་ཡིན་སྲིད། ང་ལ་བསྟན་ཙམ་གནང་ན་འགྲིག་པ་འདུག་གམ་” ཞེས་
བཤད། བློ་བཟང་གིས་“ དེ་དུས་སྦས་བཞག་པ་དེ་འདྲ་ཡིན་ན། ད་ནི་བཏོན་
ཚར་གྱི་རེད། གལ་ཏེ་དེ་དུས་སྦས་པ་དེ་འདྲ་ཡིན་པའི་དབང་དུ་བཏང་ནའང་
གཟི་བྱུར་ངོ་མ་ཡིན་པའི་ཁྱབ་པ་གང་ཡོད། བསྟན་པ་ལ་སྐྱོན་མེད། ངས་
བསྟན་ཆོག་” ཅེས་ཤོད་བཞིན་དུ་ཡར་ལངས་ཏེ་བང་ཁྲིའི་སྟེང་ནས་ཐང་ཁུག་དེ་
བླངས་ཏེ་རྡོ་རྗེའི་པང་དུ་གཡུགས། རྡོ་རྗེས་ཐང་ཁུག་ཁ་ཕྱེ་ནས་ལྟ་སྐབས་
དམར་འོད་ཐིང་ཐིང་གི་བྱུ་རུ་དང་། ཕྲ་རིག་རིག་གི་གཟི་མང་པོ་ཧྲུག་གེར་ཡོད་
པ་མཐོང་བས་“ ད་ནི་དངུལ་གྲུབ་ལག་ཏུ་ལོན་སོང” སྙམ་སྟེ་དངོས་པོ་དེ་དག་
རང་གི་བདག་ཏུ་བཟུང་བའི་དངོས་པོར་གྱུར་ཟིན་པ་ལྟར་དགའ་ཚོར་ཚད་མེད་
སྐྱེས་ཤིང་བརྒྱ་ལོར་ཆག་པ་མང་པོ་མིག་ལམ་དུ་འཁོར་ནས་ཡུད་ཙམ་རིང་ཁོར་
ཡུག་གི་གནས་ཚུལ་རྣམས་སྣང་བ་རྟོག་མེད་དུ་གྱུར་ཅིང་སྨྲ་བ་མེད་པར་རི་མོར་
བྲིས་པ་ལྟ་བུར་གྱུར། བཀྲས་ཤར་གྱི་ཨ་མས་ཇ་དཀར་བཏེགས་ནས་“ རྡོ་རྗེ་
ལགས་གསོལ་ཇ་མཆོད་དང་”ཞེས་ཐེངས་གཉིས་འབོད་སྐབས་གཞི་ནས་དྲན་
པ་གསོས་པ་ལྟ་བུ་བྱུང་སྟེ་ཇ་དཀར་ཚུར་བླངས་ཏེ་བཏུངས། དེ་ནས་ཐང་ཁུག་
གི་ནང་ནས་གཟི་འགའ་ཤས་ཡར་བཏོན་ནས་ཕུར་ཕུར་གཏོང་བཞིན་དུ“ བློ་
བཟང་ལགས། འདི་རྣམས་ང་ལ་བཙོང་ན་ཡོང་བ་འདུག་གམ་” ཞེས་དྲིས།
བློ་བཟང་གིས་“ དེ་ཚོ་ཉོས་ནས་གང་བྱེད་དམ། གལ་སྲིད་རྫུན་མ་ཡིན་ན་གྲོང་
པ་ཁྱིམ་མཚེས་དམ་ཚིག་བཟོས་ཡོང་། ཚོང་གི་སྐད་ཆ་མ་ཤོད། དེ་ལས་དེ་རིང་
འཛོམས་ཐོག་འདིར་ཤོ་ཞིག་བརྒྱབ་ནས་ལྷོད་ལྷོད་བྱས་བཞུགས་ན་”ཞེས་ཚོང་
གི་སྐད་ཆ་ཤོད་འདོད་མེད་པའི་རྣམ་པ་བསྟན། རྡོ་རྗེས་ “ སྔོན་ལ་ཚོང་འདི་
འགྲིག་པ་གནང་དང༌། ཚོང་འགྲིག་ན་ཚོང་ཚང་གཏོང་སྐབས་ཤོ་བརྒྱབ་ཆོག་གི་
རེད་” ཅེས་བཤད། བློ་བཟང་གིས་“ ངས་བཙོང་འདོད་མེད་པ་མིན། གལ་ཏེ་
རྫུན་མ་འདྲ་ཡིན་ན་གྲོང་པ་ཁྱིམ་མཚེས་ དམ་ཚིག་བཟོས་ཡོང་ བསམ་ གྱི་
100



འདུག་” ཅེས་བཤད། རྡོ་རྗེས་“ རྫུན་མ་རེད་བསམ་གྱི་མི་འདུག གལ་སྲིད་
རྫུན་མ་ཡིན་པའི་དབང་དུ་བཏང་ནའང་རང་གིས་ཨུ་ཚུགས་བྱས་པའི་ལས་ཀ་
ཡིན་པས་རྗེས་སུ་རྙོག་གྲ་ཞུས་མི་ཡོང༌། ད་ཀ་རེ་ཀོ་རེ་མ་གསུངས་པར་གཟི་
བྱུར་ཚང་མར་ཨ་ཨོམ་ལ་བསྡུས་པའི་གོང་གཅིག་བཀྱོན་དང་”ཞེས་བཤད། བློ་
བཟང་གིས་“ དེ་འདྲ་ཡིན་ན་བཙོང་ཆོག ཡིན་ན་ཡང་ང་ནི་རང་གི་སྐེ་ལ་
བཏགས་པའི་གཟི་གཅིག་རང་ཡོད་པ་དེ་མ་གཏོགས་གཟི་བྱུ་རུའི་ཚོང་རྒྱག་མ་
མྱོང་། དེ་དུས་ནི་མར་རིན་ཙམ་ལས་བྱུང་མེད། ད་ཆ་གོང་ཧ་ཅང་མཐོ་པོ་ཡོད་
ཚུལ་གོ་ཐོས་བྱུང་ཡང་གཏན་གཏན་ག་ཚོད་བྱེད་ཀྱི་ཡོད་མེད་ནི་མི་ཤེས། དེར་
བརྟེན་ངས་གོང་གཏོང་ཤེས་པ་མི་འདུག་པས་ཁྱེད་རང་གིས་བྱས་ན་ག་ཚོད་
གནང་ཡོད་པ་འདུག་གམ་” ཞེས་དྲིས། རྡོ་རྗེའི་སེམས་ལ་གཟི་བྱུར་དེ་དག་ལ་
མ་མཐར་ཡང་སྒོར་ཁྲི་བརྒྱ་ཕྲག་བརྒལ་བ་ཐེ་ཚོམ་མེད་པས་ངས་ཐོག་མ་ནས་
གོང་འདོད་བློ་ཁེངས་པ་ཞིག་མ་བཏང་བར་ཚོང་ནར་འགྱངས་སུ་ལུས་ན་རྗེས་སུ་
བློ་བཟང་གིས་གོང་ཐང་ངོ་མ་ཤེས་དུས་ཉོ་ཐབས་བྲལ་བ་དང་། གལ་ཏེ་གནས་
ཚུལ་ཕྱིར་གྱུར་བྱུང་ཚེ་ཚོང་པ་གཞན་གྱི་ལག་ཏུ་ཤོར་ཡང་སྲིད་སྙམ་སྟེ་“ གྲོགས་
པོ། ང་ཚོ་གྲོང་པ་ཁྱིམ་མཚེས་གྱོང་གཏོང་རེས་བྱས་ན་ག་ནས་འགྲིག ངས་
གོང་མཐོ་ཙམ་དམའ་ཙམ་ཤོད་ཀྱི་མིན། དེ་རྣམས་ལ་ཁྱེད་རང་གིས་གསུངས་
པ་ལྟར་ཨ་ཨོམ་བསྡུས་ཀྱི་སྒོར་ཁྲི་བཅུ་བྱས་ན་ག་འདྲ་འདུག་” ཅེས་བཤད་པ་ན།
བློ་བཟང་དགའ་ཐག་ཆོད་ནས་“ འགྲིག་དང་འགྲིག རི་སྟོང་སྐམ་པོའི་རྩེ་ནས་
རྙེད་པའི་དངོས་པོ་ཏོག་ཙམ་ཞིག་ལ་སྒོར་ཁྲི་བཅུ་གནང་བ་ནི་ཁྱེད་རང་གིས་ང་
ལ་གསོལ་རས་གནང་བ་དང་ཁྱད་མེད། ང་ནི་བསོད་ནམས་དང་འཇོན་ཐང་
གང་ཡང་མེད་པའི་མི་ཞིག་ཡིན་སྟབས་མི་ཚེ་འདིར་དངུལ་ལོར་ཁྲི་ལོན་པར་ལག་
པའང་འཆང་མ་མྱོང་བས་ཁྱེད་ལ་ཐུགས་རྗེ་ཆེ་ཞུ་རྒྱུ་མ་གཏོགས་མེད། ཡིན་
ཀྱང་ང་གཉིས་དངུལ་དང་དངོས་པོ་བརྗེ་པོ་ལག་སྤྲོད་གནང་དགོས་རེད་” ཅེས་
101



བཤད། རྡོ་རྗེ་ནི་འགྲིག་སོང་སྙམ་སྟེ་དགའ་ཐག་ཆོད་ནས་ “ ཡིན་དང་ཡིན།
དངུལ་ཧྲག་ཧྲག་ཕུལ་ནས་དངུལ་དང་དངོས་པོ་བརྗེ་པོ་ལག་སྤྲོད་ཞུ་རྩིས་རང་
ཡོད་” ཅེས་བཤད་དེ་ཐང་ཁུག་ནང་གི་གཟི་དང་བྱུ་རུ་རྣམས་མར་བཏོན་ནས་
གྲངས་ཀ་ཐེངས་གཉིས་བརྒྱབ་རྗེས་དེ་རྣམས་རང་འཇགས་བླུགས་ནས་ཐང་
ཁུག་གི་ཁ་འཁྱིགས་བརྒྱབ་སྟེ་དེའི་སྟེང་དུ་ལ་ཅའི་ཐེའུ་བརྒྱབ་ནས་བློ་བཟང་ལ་
ཕར་སྤྲད་དེ་ཕྱག་དངུལ་འབུལ་རྒྱུ་མ་གཏོགས་གོང་ཐག་ཆོད་ཟིན་པས་འདི་ཡག་
པོ་བྱས་ཉར་རོགས་གནང༌། ང་སང་ཉིན་རྫོང་དངུལ་ཁང་ནས་དངུལ་ལེན་
པར་འགྲོ་གི་ཡིན། གནང་ཉིན་དངུལ་འཁྱེར་ནས་དངོས་པོ་ལེན་པར་ཡོང་གི་
ཡིན་པས་འགྱུར་བ་མེད་པ་གནང་རོགས། འདི་རྒྱུ་རྟེན་ཡིན་ཞེས་སྒོར་བརྒྱ་
ཐམ་པ་ཞིག་ཀྱང་སྤྲད་དེ་རང་ཁྱིམ་དུ་ལོག
ཉིན་གཉིས་ཀྱི་རྗེས་སུ་རྡོ་རྗེས་དངུལ་དམར་སྒོར་ཁྲི་བཅུ་ ཐམ་པ་ཁྱེར་
ནས་བཀྲས་ཤར་དུ་ཡོང་སྟེ་བརྒྱ་ལོར་ཆག་པ་རེ་རེ་བཞིན་བློ་བཟང་གི་མདུན་དུ་
བཞག་ནས་“ སྒོར་ཁྲི་བཅུ་ཡོད། གྲངས་ཀ་བསྐྱོན་རོགས་གནང” ཞེས་བཤད།
བློ་བཟང་གིས་“ གྲངས་ཀ་ག་ལ་རྒྱག་དགོས། ང་ནི་ད་བར་དངུལ་མང་པོ་འདི་
འདྲ་ལ་ལག་པ་འཆང་རྒྱུ་ཕར་བཞག མིག་གིས་མཐོང་བའང་དང་པོ་ཡིན།
འདི་འདྲ་དངོས་འབྲེལ་ཡིན་ནམ་རྨི་ལམ་ཡིན་ནམ་བསམ་སྟེ་ཡིད་ཀྱང་མི་ཆེས་
པ་ཙམ་འདུག ཁྱེད་རང་ནི་དངོས་འབྲེལ་འཇོན་ཐང་ཆེ་ལ་གཏོང་ཕོད་ཅན་
ཞིག་རང་རེད་” ཅེས་བཤད་དེ་རྡོ་རྗེའི་དཔུང་པར་ལྕག་ལྕག་བྱས། རྡོ་རྗེས་
“ རྨི་ལམ་མ་རེད་དངོས་འབྲེལ་རེད། ཁྱེད་རང་གཟིགས་དང་. ”
ཞེས་བློ་བཟང་གི་དཔུང་པར་ཤ་གཅུས་ཤིག་བརྒྱབ་པས་“ ཨ་ཚ་” ཞེས་བློ་བཟང་
སྐད་ཤོར་བས་རྡོ་རྗེས་“ རྨི་ལམ་ཡིན་ན་ན་ཚ་གཏོང་གི་མ་རེད་” ཅེས་ཁ་ཐོབ་
བཤད་ནས་གཉིས་ཀ་གད་མོ་ཤོར། བློ་བཟང་གིས་ཐང་ཁུག་རྡོ་རྗེའི་ལག་ཏུ་
སྤྲད་ནས་“ལགས་སོ། ཁྱེད་རང་གི་གཟི་བྱུར་གྲངས་ཚང་ཆད་མེད་འདིར་ཡོད།
102



བརྩིས་བཞེས་གནང་རོགས་” ཞེས་བཤད་དེ་གཉིས་ཀའི་གདོང་ལ་དགའ་སྤྲོའི་
འཛུམ་མདངས་ཕྱུར། །
དེ་ནས་རྡོ་རྗེས་“ ད་དེ་རིང་ང་ཚོ་ཚོང་ཆང་བཏུང་ནས་དགའ་དགའ་
སྐྱིད་སྐྱིད་བྱས་ཏེ་སྡོད་ཀྱི་ཡིན། ངས་དངོས་པོ་ཕར་བསྐྱལ་ནས་ཤ་ཆང་ཁྱེར་ཏེ་
ཚུར་ཡོང་གི་ཡིན” ཞེས་བཤད་དེ་གཟི་བྱུར་རྣམས་ཁྱེར་ནས་ཕྱིར་ཐོན། ཡུད་
ཙམ་སོང་རྗེས་རྡོ་རྗེས་ཤ་ཆང་ཁྱེར་ནས་ཚུར་ཡོང་བ་དང་། བློ་བཟང་གིས་ཀྱང་
ཤ་ཆང་བཏོན་ནས་སྤྲོ་སྐྱིད་གཏོང་འགོ་ཚུགས། རྡོ་རྗེས་ “ ད་ང་གཉིས་ཚོང་
འགྲིག་པ་རེད། ཚོང་བརྒྱབ་སར་བརྒྱབ། ཐག་བཅད་སར་བཅད། ཚོང་ཆང་
ཡང་བཏང་བ་རེད། དེར་བརྟེན་རྗེས་སུ་ཁེ་གྱོང་གང་བྱུང་ཡང་ཕན་ཚུན་སུས་
ཀྱང་རྙོག་གྲ་ཤོད་རྒྱུ་མེད་པ་ཡིན་དཱ་” ཞེས་བཤད་པས་བློ་བཟང་གིས་“ དེ་ག་
རང་ཡིན། རྙོག་གྲ་རྩ་བ་ནས་ཤོད་རྒྱུ་མེད་པ་ཡིན་” ཞེས་བཤད་དེ་དགའ་སྐྱིད་
དུ་རོལ་ནས་ནམ་ཕྱེད་བར་བསྡད།
ཉིན་གཉིས་པར་བློ་བཟང་གཉིད་ལས་བསད་མ་ཐག་དངུལ་དེ་རྣམས་
ཡིད་ལ་དྲན་ནས་དེ་ནི་དངོས་འབྲེལ་རྨི་ལམ་ཡིན་ནམ་སྙམ་ནས་ཧོབ་སྟེ་ཡར་
ལངས་ནས་གྱོན་པའང་མ་གོན་པར་དངུལ་འཇོག་ས་དེར་ཕྱིན་ཏེ་བལྟས་པས་
དངུལ་རྣམས་སྔར་རྒྱུན་བཞིན་ཡོད་པ་མཐོང་སྟེ་“ རྨི་ལམ་རེད་མི་འདུག་” ཅེས་
ཆིག་ལབ་རྒྱག་བཞིན་དུ་དངུལ་རྣམས་ལག་ཏུ་བླངས་ཏེ་ལག་པས་ཅབ་ཅབ་
བྱས་ཤིང་། ད་ནི་དངུལ་མང་པོ་འདི་འདྲ་ཁྱིམ་དུ་ཉར་མི་ཕོད་སྙམ་སྟེ་དངུལ་
ཁང་དུ་བཅོལ་བར་འགྲོ་རྒྱུར་ཐག་བཅད། ཞོགས་ལྟོ་བཟས་རྗེས་དངུལ་དེ་
རྣམས་འོག་འཇུག་རྩབ་རལ་ཞིག་ལ་སྒྲིལ། དེ་ཡང་རྩྭ་རས་ཕད་གོག་རྙིང་སོང་
རྩབ་རལ་ཞིག་གིས་བཏུམས་ཏེ་ཐག་པས་བསྡམས་ནས་ཕྲག་པར་བཀལ་ཏེ་རྫོང་
དངུལ་ཁང་དུ་བཅོལ་བར་ཕྱིན། །
བློ་བཟང་དངུལ་ཁང་གི་སྒོ་རྩར་སླེབས་སྐབས་དངུལ་ཁང་སྒོ་བརྒྱབ་ཡོད་
103



པས། མི་ཞིག་ལ་“ དངུལ་ཁང་ག་དུས་སྒོ་ཕྱེ་ཡི་རེད་” དྲིས་པས། མི་དེས་“་ ད་
ལྟ་དངུལ་ཁང་གི་ལས་བྱེད་པ་རྣམས་ཉིན་གུང་གི་ཁ་ལག་ཟ་བར་ཕྱིན་པ་རེད།
ད་དུང་ཆུ་ཚོད་གཉིས་ཙམ་སྒུག་དགོས་” ཞེས་བཤད། བློ་བཟང་གི་སེམས་ལ་
སྒུག་ཡུན་རིང་བས་རང་ཉིད་ཀྱང་ཁ་ལག་ཅིག་ཟ་དགོས་སྙམ་སྟེ་དངུལ་ཁང་ཉེ་
འགྲམ་གྱི་ཟ་ཁང་ཞིག་ཏུ་འཛུལ་ཏེ་རྐུབ་སྟེགས་ཐོག་བསྡད་རྗེས། དངུལ་བླུགས་
པའི་རྩྭ་རས་ཕད་གོག་དེ་སྒྲོག་རྩེའི་སྟེང་དུ་བཞག་པས་ཟ་ཁང་གི་བདག་པོས་
“ ཕད་གོག་བཙོག་པ་དེ་སྒྲོག་ཙེའི་འོག་དེར་ཞོག་ཅིག་” བཤད་པས་བློ་བཟང་
གིས་རྩྭ་ཕད་སྒྲོག་རྩེའི་འོག་ཏུ་བཞག ཁོ་ཁ་ལག་བཟའ་བཞིན་པའི་སྐབས་སུ་
གྱོན་ཆས་གཙང་ཞིང་འདྲ་ཆགས་པའི་མི་གཉིས་ཟ་ཁང་དུ་འཛུལ་ཡོང༌། དེའི་
ནང་གི་མི་གཅིག་གིས་བློ་བཟང་ངོ་ཤེས་ཏེ་“ ཨོའོ་བཀྲས་ཤར་པ་ལགས་” ཞེས་
ཤོད་བཞིན་དུ་བློ་བཟང་གི་ཕྱོགས་སུ་ཡོང་། བློ་བཟང་གིས་ཀྱང་མི་དེ་ངོ་ཤེས་
ནས་“ ཨ་ ཙི། བུ་ཡོན་ཏན་རེད་འདུག མ་ཐུག་པར་ཡུན་རིང་ཕྱིན་སོང་།
དེང་སང་ག་པར་ཡོད་དམ” ཞེས་དྲིས། ཡོན་ཏན་གྱིས་“ ང་གྲོང་ཁྱེར་ཡིག་
ཟམ་ལས་ཁུངས་སུ་ཡོད། ད་རེས་འཁོར་ཞག་ཏུ་ཡོང་བ་ཡིན། ཁོང་ནི་ང་ཚོའི་
ལས་ཁུངས་ཀྱི་མོ་ཊ་གཏོང་མཁན་རེད། མཚན་ལ་ཉི་མ་ལགས་ཞུ་གི་ཡོད། ད་
རེས་ཆེད་མངགས་ང་སྐྱེལ་བར་ཕེབས་པ་རེད་” ཅེས་ངོ་སྤྲོད་བྱས་ཤིང་ཁོང་
རྣམས་སྒྲོག་ཙེ་གཅིག་ཏུ་རུབ། བཀྲས་ ཤར་གྱི་བློ་བཟང་དང༌། ཡོན་ཏན་
གཉིས་གྲོང་ཚོ་གཅིག་གི་མི་ཡིན་པར་བརྟེན་ཡོན་ཏན་གྱིས་ཚལ་དང་ཆང་རག་
མང་པོ་ཉོས་ནས་ཕན་ཚུན་མཉེས་དག་བཀྱག་རེས་བྱས་ཏེ་ཉི་མ་མ་བཞུད་བར་
བསྡད། །
ཉི་མ་བཞུད་སྐབས་མོ་ཊ་གཏོང་མཁན་གྱིས་ཡོན་ཏན་ལ་“ ད་ཕྱི་པོ་རེད།
ཉི་མའང་བཞུད་སོང་” ཞེས་སྐུལ་ལྕག་ཡང་ཡང་བྱས་པས་ཡོན་ཏན་གྱིས་གཞི་
ནས་དངུལ་རྩིས་བརྒྱབ་ནས་ཡར་ལངས་ཏེ་ཟ་ཁང་ནས་ཕྱིར་ཐོན་རྩིས་བྱེད་
104



སྐབས་གོམ་ཚུགས་མི་བརྟན་པར་གཡས་འགྱེལ་གཡོན་འགྱེལ་བྱེད་པར་བརྟེན་
མོ་ཊ་གཏོང་མཁན་གྱིས་བསྐྱོར་ནས་མོ་ཊའི་ནང་དུ་བཞག བློ་བཟང་ནི་ཡར་
ལངས་ཀྱང་མི་ཐུབ་པས་མོ་ཊ་གཏོང་མཁན་གྱིས་བཀྱག་མ་འདྲུད་ཀྱི་ངང་དུ་མོ་
ཊའི་ནང་དུ་བླུགས། ཁོང་ཚོ་བདེ་སྐྱིད་གྲོང་ཚོར་འབྱོར་རྗེས་སྔོན་ལ་བློ་བཟང་
ཁྱིམ་དུ་བསྐྱལ། དེ་ནས་ཡོན་ཏན་རང་ཁྱིམ་དུ་ལོག་པ་རེད། བློ་བཟང་ཁྱིམ་དུ་
འབྱོར་སྐབས་ཤིན་ཏུ་བཟི་ནས་རང་ཚུགས་ཡོངས་སུ་ཤོར་ཡོད་པས་ནང་མི་
རྣམས་ཀྱིས་གཡས་སྐྱོར་གཡོན་སྐྱོར་ངང་མལ་སར་བསྐྱལ་ནས་ལྷམ་ཕུད་ཅིང་
མལ་ཆས་གཡོགས་པས་དེ་མ་ཐག་གཉིད་དུ་ཡུར།
ཕྱི་ཉིན་ཐོ་རེངས་ཙམ་ལ་གཉིད་སད་ཅིང་གཅིན་པ་བྲོ་སྟེ་ཡར་ལངས་
ནས་གསང་སྤྱོད་ཀྱི་ནང་དུ་གཅིན་པ་གཏོང་སྐབས་ལྷམ་མ་གཏོགས་གྱོན་ཆས་
ཆ་ཚང་གྱོན་ཡོད་པ་ཚོར། སྐབས་དེར་གཞི་ནས་དངུལ་ཁང་དུ་དངུལ་བཅོལ་
བར་ཕྱིན་པ་དང་དངུལ་ཁང་སྒོ་བརྒྱབ་ཡོད་ཚུལ། ཟ་ཁང་དུ་ཡོན་ཏན་དང་
འཕྲད་ཚུལ་སོགས་རེ་རེ་བཞིན་དྲན་གསོས་ཏེ་དངངས་སྐྲག་ཤིན་ཏུ་ཆེན་པོ་
སྐྱེས་ནས་“ ད་དཔེ་བསགས་སོང་། དཔེ་བསགས་སོང་། ངའི་དངུལ་” ཞེས་
ཆིག་ལབ་རྒྱག་བཞིན་དུ་ལྷམ་གྱོན་ནས་ཟ་འཐུང་ཁ་གང་ཡང་མ་བྱས་པར་རང་
ཁྱིམ་ནས་ཐོན་ཏེ་རྫོང་ཡོད་སའི་གྲོང་བརྡལ་གྱི་ཕྱོགས་སུ་རྒྱུགས། རྫོང་གྲོང་
བརྡལ་དུ་སླེབས་རྗེས་ཤར་རྒྱག་ཟ་ཁང་དེའི་ནང་དུ་འཛུལ་ནས་“ ངའི་རྩྭ་ཕད་
འདིར་ལུས་འདུག་” ཅེས་དབུགས་ཧལ་བཞིན་དུ་བཤད་པས། ཟ་ཁང་གི་ལས་
ཀ་བྱེད་མཁན་ཞིག་གིས་“ འདུག དེ་སྒོ་འགྲམ་གྱི་གད་སྙིགས་གཡུགས་ས་དེར་
ཡོད་” ཅེས་བཤད། བློ་བཟང་དངངས་འཚབ་ངང་གད་སྙིགས་གཡུགས་ས་
དེར་རྒྱུག་ཕྱིན་ཏེ་བལྟས་པས་གད་སྙིགས་ཕུང་གསོག་གི་དཀྱིལ་ནས་རྩྭ་ཕད་ཀྱི་
ཟུར་ཞིག་ཕྱིར་མངོན་ཡོད་པ་མཐོང་སྟེ་ཤུགས་ཀྱིས་འཐེན་པས་དེ་ནི་རང་གི་
དངུལ་བླུགས་པའི་རྩྭ་ ཕད་དེ་ཡིན་པ་ཤེས་ནས་དགའ་ཚོར་དཔག་མེད་ངང་
105



““ སྟབས་ཡག སྟབས་ཡག ནོར་ལག་བྲལ་མི་འདུག་” ཅེས་ཚིག་ལབ་ཡང་
ཡང་ཤོར། ད་གཟོད་གཞི་ནས་ཁ་སྐོམ་པ་དང་། གྲོད་པ་རྟོགས་པ་ཚོར་ཞིང་རྩྭ་
ཕད་ཐོག་གི་ཐལ་རྡུལ་རྡབ་རྡབ་གཏོང་བཞིན་དུ་ཟ་ཁང་ནང་འཛུལ་བས་ཟ་ཁང་
གི་བདག་པོ་དེས་““ ཝ་ཡེ། རྩྭ་ཕད་བཙོག་པ་དེ་ཡང་བསྐྱར་ཡར་འཁྱེར་ཡོང་གི་
ཡོད་པས་” ཞེས་པའི་སྐད་ཆ་མཇུག་མ་རྫོགས་གོང་བློ་བཟང་གིས་“ འདིའི་ནང་
དུ་ངའི་དངུལ་ཡོད” ཅེས་བཤད། ཟ་ཁང་གི་བདག་པོ་དང་། ལས་ཀ་བྱེད་
མཁན་གྱིས་དུས་མཉམ་དུ་“ དངུལ་ཡོད་ཨེ། དངུལ་ག་ཚོད་ཡོད་” ཅེས་དྲིས།
བློ་བཟང་གིས་རྩྭ་རས་ཕད་གོག་ཁ་ཕྱེ་ཞིང་རས་འཐུམས་བཤིགས་ནས་དངུལ་
རྣམས་བསྟན་པས་ཁོང་གསུམ་པོ་ཧ་ལས་ཤིང་ཧོན་ཐོར་ཏེ་ཡུད་ཙམ་རིང་ཁ་
གདངས་ཏེ་མིག་ཀྱང་རེ་རེར་རི་མོའི་གཟུགས་བརྙན་ལྟ་བུར་གྱུར། དེ་ནས་ཟ་
ཁང་གི་གཡོག་པོ་ཞིག་གིས་“ གད་མོ་རང་རེད། རྩྭ་ཕད་རྩབ་རལ་དེ་འདྲ་ཞིག་
གི་ནང་དུ་དངུལ་མང་པོ་དེ་འདྲ་ཡོད་འགྲོ་བསམ་པ་སུ་ལ་ཡོང་གི་རེད། ངས་ད་
ནངས་གད་རྒྱག་སྐབས་རྡོག་རྒྱག་གཅིག་གཞུས་པ་ཡིན་ཀྱང་དེའི་ནང་དངུལ་
ཡོད་འགྲོ་བསམ་པ་རྩ་བ་ནས་མ་བྱུང་” ཞེས་བཤད། བློ་བཟང་གིས་ཟ་ཁང་
དེར་ཞོགས་ལྟོ་བཟས་རྗེས་དངུལ་ཁང་དུ་ཕྱིན་པས་དངུལ་ཁང་སྒོ་ཕྱེ་བ་དང་དུས་
འགྲིག་ཅིང༌། ཁོས་དངུལ་རྣམས་བཅོལ་ཏེ་དགའ་ཚོར་དང་བློ་བདེ་བག་ཕེབས་
ངང་རང་ཁྱིམ་དུ་ལོག
ད་ནི་བཀྲས་ནུབ་ཀྱི་ཕ་རྡོ་རྗེའི་སྐོར་ནས་བཤད་ན། བློ་བཟང་གི་ས་
ནས་གཟི་བྱུར་དེ་དག་ཉོས་ནས་ཉིན་ཤས་སོང་རྗེས་གཟི་དེ་དག་གི་ནང་ནས་ཆ་
འགྲིག་ཅིང་། དཀར་ཆ་ནག་ཆ་དོད་པ་གཉིས་གསུམ་ཞིག་རང་ཁྱིམ་དུ་བཞག་
ནས་དེ་བྱིང་རྣམས་ཚོངས་རྒྱུར་འཁྱེར་ནས་ལྷ་སར་ཐོན། རླངས་འཁོར་གྱི་ནང་
དུ་འཛུལ་བ་ནས་ལྷ་སར་མ་འབྱོར་གྱི་བར་དུ་གཟི་བྱུར་དེ་དག་ཇི་ལྟར་བྱས་ཏེ་
བཙོང་རྒྱུ་དང་། དེ་དག་བཙོངས་རྗེས་རང་ཉིད་སྒོར་ཁྲི་བརྒྱ་ཕྲག་གི་བདག་
106



པོར་གྱུར་ཚུལ། དངུལ་དེ་དག་གིས་ལྷ་ སར་སྡོད་ ཁང་དང་ཚོང་ཁང་ཉོ་རྒྱུ་
སོགས་བསམ་བློ་རྫོགས་རྒྱུ་མེད་པ་ཞིག་འཁོར་བཞིན་པའི་ངང་ལྷ་སར་འབྱོར།
རླངས་འཁོར་ལས་བབས་རྗེས་ཤར་རྒྱག་གནས་ཚང་དུ་ཕྱིན་ནས་ངལ་གསོ་ཅུང་
ཟད་བྱས་རྗེས་ནམ་རྒྱུན་ནས་གཟི་བྱུར་ཁོ་ནའི་ཚོང་རྒྱག་མཁན་གྱི་ཚོང་ཤག་
ཅིག་ཡོད་པ་དེའི་སར་ཕྱིན་ནས་གཟི་ཆ་གཅིག་བཏོན་ཏེ་བསྟན་པས་ཚོང་ཤག་
དེས་“ གྲོགས་པོ། གཟི་འདི་གཉིས་རྫུན་མ་རེད་་་ ཅེས་བཤད་པས། རྡོ་རྗེས་
“ ཞལ་ཤོབ་མ་གནང་དང་། གཟི་རྫུན་མ་འདི་འདྲ་ག་པར་ཡོད་རེད་” ཅེས་
བཤད། མི་དེས་“ རྩེད་མོ་མིན། འདི་འདྲ་ང་ལའང་ཡོད་” ཅེས་བཤད། རྡོ་
རྗེས་“ འདི་འདྲ་རྫུན་མ་ག་ལ་ཡིན། འདི་ཚོ་རྫུན་མ་དང་འདྲ་པོ་རྩ་བ་ནས་མི་
འདུག་ལ་མཁྲེགས་པོའང་འདུག ཁྱེད་ རང་ཡག་པོ་ གཟིགས་དང་་” ཞེས་
བཤད། ཚོང་ཤག་དེས་“ འདི་ཚོ་གཟི་ངོ་མ་ནང་བཞིན་ཡོད་པར་བརྟེན་མི་
མང་པོ་མགོ་སྐོར་ཐེབས་ཀྱི་ཡོད། ཁྱེད་རང་ལྟོས་ཨང་” ཞེས་རང་གི་སྐེ་ལ་
བཏགས་ཡོད་པའི་གཟི་མིག་དགུ་པ་དཀར་ཆ་ནག་ཆ་དོད་པོ་གཟི་ངོ་མ་འཁྲུལ་
མེད་ལྟ་བུ་ཞིག་བཏོན་ནས་“ འདི་གཟི་ངོ་མ་རེད་དམ་” ཞེས་རྡོ་རྗེར་བསྟན་
པས་རྡོ་རྗེས་““ ངོ་མ་རང་རེད་”ཅེས་བཤད། ཚོང་ཤག་གིས་“ འདི་གཟི་ངོ་མ་
ཡིན་ན་ཁྲི་བཞི་བཅུ་ལྔ་བཅུ་བྱེད་ཀྱི་རེད། ངས་ཁྱེད་རང་ལ་སྒོར་ལྔ་བརྒྱ་བྱས་
ནས་བཙོང་ཆོག ཉོ་གི་ཡིན་ནམ་” ཞེས་བཤད། རྡོ་རྗེས་དངངས་འཚབ་དང་
བཅས་གཟི་གཞན་རྣམས་ཀྱང་རེ་རེ་བཞིན་བསྟན་པས་མི་དེས་ཚང་མ་རྫུན་མ་
རེད་ཅེས་མགོ་ཡུག་ཡུག་བྱས་ཏེ་བཤད། རྡོ་རྗེ་དེ་བས་དངངས་འཚབ་ཤིན་ཏུ་
ཆེན་པོ་སྐྱེས་ཤིང་ད་དུང་རེ་བའི་བསམ་པ་དང་བཅས་གཟི་བྱུར་གྱི་ཚོང་རྒྱག་
མཁན་གཞན་འགའ་ཞིག་ལ་དྲིས་ཀྱང་ཚང་མས་རྫུན་མ་རེད་ཅེས་བཤད་དེ་ཉོ་
མཁན་མ་བྱུང་བར་བརྟེན་སྙིང་རླུང་སྟོད་ལ་འཚང་བཞིན་དུ་ཉིན་གཉིས་པར་
རང་ཡུལ་དུ་ལོག
107



གྲོང་ཚོར་སླེབས་ནས་ཀྱང་རང་གི་ཁྱིམ་དུ་མ་ལོག་པར་ཤར་རྒྱག་བཀྲས་
ཤར་ལ་ཕྱིན་ཏེ་སྒོ་འཛུལ་མ་ཐག་བློ་བཟང་སྐད་བཏང༌། བློ་བཟང་གིས་རྡོ་རྗེ་
མཐོང་བ་དང་ཡར་ཕེབས་ཞེས་བསུ་བ་བྱས་ཀྱང་རྡོ་རྗེས་ཡར་མ་ ཕྱིན་ པར་
“ གྲོགས་པོ། རང་གིས་ང་ལ་བཙོངས་པའི་གཟི་བྱུར་ཚང་མ་རྫུན་མ་ཡིན་
འདུག་པས་སྐུ་མཁྱེན་ཚོང་སློག་རོགས་གྱིས། ངས་ཁྱེད་རང་ལ་ཚོང་སློག་འདོད་
པ་ཁེངས་པ་སྤྲད་ཆོག” ཅེས་བཤད། བློ་བཟང་གིས་“ ཨ་ཁ། གཟི་རྫུན་མ་
རེད་ཟེར་གྱི་འདུག་གམ། ངས་ཀྱང་རྫུན་མ་མ་ཡིན་ནམ་བསམ་བྱུང་ལ་ཁྱེད་
རང་ལའང་ གཟི་རྫུན་མ་ཡིན་གྱི་རེད་ཅེས་ཞུས་པ་ཡིན་ཀྱང་ཁྱེད་རང་གིས་
གསན་མ་བྱུང༌། ངའི་བསམ་པར་ཁྱེད་རང་ནི་དངོས་པོར་ཉམས་ཆོད་པོ་དང་།
འཇོན་པོ་ཡིན་སྟབས་ཁེ་བཟང་ཆེན་པོ་བྱུང་ཡོད་ཤག་རེད་སྙམ་བྱུང༌། ཚོང་
སློག་པ་ལ་ང་ནི་དངུལ་ཡང་ཧ་ལམ་ཐོར་ཚར་སོང༌། ལྷག་པར་དུ་ཁྱེད་རང་གིས་
ཚོང་བརྒྱབ་སར་བརྒྱབ། ཐག་བཅད་སར་བཅད་པ་ཡིན་པས་རྗེས་སུ་ཕན་ཚུན་
གཉིས་ཐད་ནས་རྙོག་གྲ་ཤོད་རྒྱུ་མེད་པ་ཡིན་ཞེས་གསུངས་པ་མིན་ནམ། དེ་
སྔོན་ངའི་སྐེ་ལ་ཡོད་པའི་གཟི་དེ་ལ་མར་རིན་སྒོར་དྲུག་ཅུ་ལྷག་ཙམ་ལས་བརྩིས་
མེད་ཀྱང་རྗེས་སུ་ཁྱེད་རང་ལ་སྒོར་ཁྲི་མང་པོ་བྱུང་བ་རེད། དེ་དུས་ངས་རྙོག་གྲ་
ཞུས་མེད། ད་དུང་ཁྱེད་རང་གིས་ང་ལ་བཙོངས་པའི་རྣ་ལོང་དེ་རྗེས་སུ་ངས་
རྫུན་མ་ཡིན་པ་ཤེས་ཀྱང་ཚོང་སློག་རོགས་ཞུས་མེད། ད་རེས་ཀྱང་ཁྱེད་རང་ལ་
སྒོར་ཁྲི་བརྒྱ་ཕྲག་བྱུང་ཡོད་ནའང་རྙོག་གྲ་ཞུ་རྩིས་རྩ་བ་ནས་མེད། དེར་བརྟེན་
ད་ཆ་ཚོང་སློག་གི་བཀའ་མོལ་མ་གསུངས་རོགས་གནང་། དེ་ལས་ཡར་ཕེབས་
ནས་མཆོད་ཆང་གང་བཞེས་” ཞེས་བཤད། རྡོ་རྗེའི་སེམས་ལ་“ ད་ནི་རང་གི་
ཁ་ནས་ཐལ་བའི་གཏམ་ལ་ལོག་ཤོག་ཟེར་ས་མེད་པས་རང་སྡུག་རང་འཁུར་
བྱེད་པ་ལས་ཐབས་མེད་” སྙམ་སྟེ་སྐད་ཆ་ཚིག་གཅིག་མ་བཤད་པར་སྒོ་ཕྱིར་
དོན་ནས་རང་ཁྱིམ་དུ་ལོག བློ་བཟང་དང་ཁོང་གི་བཟའ་ཟླ། བུ་ཤེས་རབ་
108



བཅས་ནི་ཕན་ཚུན་ལྟ་རེས་བྱས་ནས་གད་ཆུང་ཤོར། དེ་ཡང་དེ་སྔོན་རྡོ་རྗེས་བློ་
བཟང་ལ་མགོ་སྐོར་ཐེངས་འགའ་བཏང་བ་དང་། རྒྱུན་དུ་ཟུར་ཟ་དང༌། རྒྱུ་
ངོམ་བྱེད་པ་སོགས་ཀྱི་འཁོན་ལན་ལེན་པའི་ཆེད་དུ་གཟི་བྱུར་རྫུན་མ་དེ་དག་བློ་
བཟང་གིས་ལྷ་ས་ནས་ཉོས་ཏེ་རང་གི་བུ་ཤེས་རབ་དང་མཉམ་དུ་རི་ལྡེབས་སུ་
སྦས་ཤིང༌། རྗེས་སུ་བཀྲས་ནུབ་ཀྱི་བུ་ཆུང་བདག་དང་མཉམ་དུ་མེ་ཤིང་འཐུ་
བར་འགྲོ་སྐབས་རྙེད་ཁུལ་བྱས་ཏེ་རྡོ་རྗེར་མགོ་སྐོར་བཏང་བ་ཞིག་ཡིན་ནོ། །
ཇ་ཁང་ནང་གི་སྐད་ཆ།
ཇ་ཁང་ཞིག་གི་ནང་དུ་མི་གཉིས་ཇ་མངར་མོ་འཐུང་བཞིན་དུ་སྔ་རྒྱུས་ད་
རྒྱུས་འདྲ་བཤད་ནས་བསྡད་ཡོད་པ་རེད། དེའི་ནང་གི་མི་གཅིག་གིས་“ཁྱེད་
རང་གི་སྐུ་ཟླར་ཨ་བ་སྲས་གཅིག་ལས་གཅིག་གྱོང་བ་ཤ་སྟག་འཁྲུངས་པ་དེ་འདྲ་
གང་ཡིན་ནམ་” ཞེས་དྲིས་ པས་ གཞན་དེས་ “ དེའི་ རྒྱུ་མཚན་ནི་ ཁོང་ ལ་
གཟུགས་པོ་འཁོར་དུས་ངས་ཁོང་ལ་གླིང་གི་དཔའ་བརྟུལ་སུམ་ཅུའི་སྐོར་གྱི་སྒྲུང་
མང་པོ་བཤད་པ་ཡིན་པས་དེས་བྱས་པ་མིན་ནམ་” ཞེས་བཤད་པས་ཡང་ཅིག་
ཤོས་ཀྱིས་“ ཨ་ལས། ད་བྱེད་དུས་ངའི་བཟའ་ཟླར་བུ་མོ་གྱོང་པོ་ཤ་སྟག་སྐྱེས་པ་
དེ་ཁོང་ལ་ཕྲུ་གུ་འཁོར་ཡོད་དུས་ངས་ཁོང་ལ་དཔའ་མོ་ཨ་སྟག་ལྷ་མོའི་སྒྲུང་ཤ་
སྟག་བཤད་པ་ཡིན་པས་དེས་བྱས་པ་ཡིན་སྲིད་” ཅེས་བཤད་པ་རེད། ཁོང་
གཉིས་སྐད་ཆ་ཤོད་བཞིན་པའི་སྐབས་སུ་ ཁོང་གཉིས་ཀྱི་འགྲམ་དུ་ཇ་འཐུང་
བཞིན་ཡོད་པའི་ཕོ་གསར་ཞིག་ཡོད་པ་དེས་གློ་བུར་དུ་སྒྲོག་ཙེའི་སྟེང་དུ་ཁུ་ཚུར་
ཞིག་བཞུས་ནས་“ ད་དཔེ་བསགས་པ་རེད་” ཅེས་ཆིག་ལབ་བརྒྱབ། ཁོང་
109



གཉིས་ཀྱིས་“ བུ་ལགས། ཁྱེད་རང་གང་གནང་སོང་” ཞེས་དུས་གཅིག་ཏུ་
དྲིས་པས་ཁོས་“ ངའི་བཟའ་ཟླར་ཕྲུ་གུ་འཁོར་ཡོད། ངས་མདང་དགོང་ཁོང་ལ་
ཞུག་རུམ་པའི་སྐོར་གྱི་སྒྲུང་ཞིག་བཤད་པ་ཡིན་”ཞེས་བཤད། །
1 10



དམངས་སྒྲུང་།
སྦྲུལ་ངན་ཐབས་ཀྱིས་བརྟུལ་བ།
སྔར་ཡུལ་ཞིག་ཏུ་གྲོང་ཁྱེར་ཆེན་པོ་ཞིག་ཡོད་པ་དང་དེའི་དབུས་སུ་རྒྱལ་
པོའི་ཕོ་བྲང་བརྗིད་ཆགས་པ་ཞིག་ཡོད་པ་དང་། གྲོང་ཁྱེར་དེ་དང་ཅང་མི་རིང་
བའི་ས་ལ་ནགས་ཚལ་ཆེན་པོ་ཞིག་ཀྱང་ཡོད་ཅིང་། ནགས་ཚལ་དེའི་ནང་དུ་
ཙན་དན་ལ་སོགས་པའི་འབྲས་བུ་ཤིང་མ་ཡིན་པའི་ལྗོན་པ་སྣ་ཚོགས་ཡོད་ལ།
ཀུ་ཤུ་དང༌། ཁམ་བུ། ལི། སྟར་ཁ། ཨ་མ་ལ་སོགས་པའི་འབྲས་ལྡན་གྱི་ལྗོན་
པ་ཡང་སྣ་ཚོགས་ཡོད་པ་རེད། ནགས་ཚལ་དེར་སེང་གེ་དང་། སྟག་དང་།
གཟིག་ལ་སོགས་པའི་གཅན་གཟན་དང་། གླིང་ཆེན་དང་། སྤྲེའུ། ཤ་བ། རི་
བོང་ལ་སོགས་པའི་རི་དྭགས་སྣ་ཚོགས་ཡོད་པ་མ་ཟད། ད་དུང་རྨ་བྱ་དང༌།
ནེ་ཙོ། འཇོལ་མོ། བྱ་རོག་ལ་སོགས་པའི་འདབ་ཆགས་སྣ་ཚོགས་ཀྱང་ཡོད་པ་
དང༌། བྱ་དང་རི་དྭགས་དང་། གཅན་གཟན་དང་བཅས་པའི་སྲོག་ཆགས་དེ་
དག་རང་རང་ཅི་དང་ཅི་འདོད་པའི་ཤིང་འབྲས་ལ་ལོངས་སུ་སྤྱོད་ཅིང་ཕན་ཚུན་
ཤིན་ཏུ་མཐུན་པའི་ངང་རང་དབང་བདེ་སྐྱིད་ཀྱི་འཚོ་བར་རོལ་བཞིན་ཡོད་པ་
རེད། །
ཉིན་ཞིག་ ག་ཡོང་འདི་ཡོང་མེད་པར་ དུག་སྦྲུལ་ཤིན་ཏུ་ཆེན་པོ་ཞིག་
ནགས་ཚལ་དེའི་ནང་དུ་སླེབས་པ་རེད། དུག་སྦྲུལ་དེས་ཐོག་མར་ཤིང་སྡོང་ལ་
འཁྱུད་ནས་ཤིང་སྡོང་གི་ཐོག་ཏུ་ཡོད་པའི་འདབ་ཆགས་ཀྱི་སྒོ་ང་དང༌། བྱ་ཕྲུག་
111



ཟ་གི་ཡོད་པ་དང་། རྗེས་སུ་ཁོ་རིམ་བཞིན་ཧམ་པ་ཆེ་རུ་ཆེ་རུ་ཕྱིན་ནས་སྤྲེའུ་
དང་ཤ་བ་སོགས་ཀྱི་ཕྲུ་གུ་ཡང་གསོད་ཀྱི་ཡོད་པ་རེད། ཁུལ་དེར་གནས་པའི་བྱ་
དང་རི་དྭགས་རྣམས་དུག་སྦྲུལ་དེར་ཁོང་ཁྲོ་ཆེན་པོ་ཟ་ཡང་ཁོའི་འགྲམ་དུ་བཅར་
ནས་ཁོ་དང་འཛིངས་ནུས་མཁན་ནི་སུ་ཡང་མེད་པ་རེད། ནགས་ཚལ་དེའི་
ནང་དུ་གླང་ཆེན་བཟའ་ཚོ་གཉིས་ལ་གླང་ཕྲུག་ཡིད་དུ་འོང་བ་ཞིག་ཡོད་པ་དང་།
གླང་ཆེན་ཕ་མ་གཉིས་ནས་གླང་ཕྲུག་དེ་ལ་དཔྲལ་བའི་མིག་དང་ཁོག་པའི་སྙིང་
ལྟར་ཤིན་ཏུ་གཅེས་པོ་བྱེད་ཀྱི་ཡོད་པ་རེད། ཉིན་ཞིག་ཁོང་གསུམ་ཆུ་བརྒལ་
བཞིན་ཡོད་པའི་སྐབས་གླང་ཕྲུག་གི་མིག་གི་མདུན་དུ་ཕྱེ་མ་ལེབ་ཞིག་འཕུར་
ཡོང་བ་དང་གླང་ཕྲུག་ནི་ཕྱེ་མ་ལེབ་དེ་འཛིན་པར་འདོད་ནས་དེ་གང་དུ་འཕུར་
བའི་རྗེས་སུ་ཕྱིན་པ་རེད། །
དེ་ལྟར་ཕྱིན་ཕྱིན་ནས་མཐའ་མར་དུག་སྦྲུལ་ཡོད་ས་དེར་སླེབས་ནས་
དུག་སྦྲུལ་ དེས་གླང་ཕྲུག་མཐོང་བ་དང་། ཁོས་གླང་ཕྲུག་ གི་ ཐོག་ ཏུ་ ཕར་
མཆོངས་ནས་ཡ་ང་སྙིང་རྗེ་མེད་པར་གླང་ཕྲུག་གི་སྐེ་ལ་སོ་བརྒྱབ་སྟེ་བསད་པ་
རེད། དོན་དེ་ ཤིང་སྟོང་ཞིག་གི་སྟེང་དུ་ཡོད་པའི་བྱ་རོག་གིས་མཐོང་ཡང་
བལྟས་ནས་སྡོད་པ་ལས་བྱ་ཐབས་གང་ཡང་མ་བྱུང༌། གླང་ཆེན་ཕ་མ་གཉིས་
ཆུའི་ནང་ནས་ཚུར་དོན་ཡོང་སྐབས་གླེང་ཕྲུག་དེར་མེད་པ་གཞི་ནས་ཤེས་ནས་
དངངས་འཚབ་ཤིན་ཏུ་ཆེན་པོ་བྱུང་སྟེ་ག་ས་གར་གླང་ཕྲུག་འཚོལ་བར་ཕྱིན།
ཁོང་གཉིས་ཀྱིས་སྲོག་ཆགས་ཐུག་ཚད་ལ་རང་གི་ཕྲུ་གུ་མཐོང་བྱུང་ངམ་ཞེས་
སྐད་ཆ་དྲིས་ཀྱང་གླང་ཕྲུག་མཐོང་མཁན་གཅིག་ཀྱང་མ་ཐུག ཉི་མ་བཞུད་ཙམ་
ལ་གླང་ཆེན་ཕ་དེ་བྱ་རོག་ཅིག་དང་ཐུག་ནས་དེར་སྐད་ཆ་དྲིས། བྱ་རོག་དེ་ནི་
ཞོགས་པ་གླང་ཕྲུག་གསོད་ས་དེར་ཡོད་པའི་བྱ་རོག་དེ་རང་ཡིན་པས། ཁོས་
གླང་ཕྲུག་གང་འདྲ་བྱས་ནས་བསད་པའི་སྐོར་ཞིབ་ཕྲ་བཤད། གླང་ཆེན་གྱིས་
གནས་ཚུལ་དེ་ཐོས་པས་སྙིང་ལ་ཚེར་མ་ཟུག་པ་ལྟར་སྡུག་བསྔལ་དང་ཁོང་ཁྲོ་
1 12



འགྲན་པ་ལྟ་བུ་བྱུང་སྟེ་ཁོས་བྱ་རོག་ལ“ ཁྱེད་ཀྱིས་ང་ལ་སྦྲུལ་ངན་ཁོ་གང་དུ་ཡོད་
པ་སྟོན་རོགས་གནང་” ཞེས་བཤད་ནས་བྱ་རོག་དང་མཉམ་དུ་སྦྲུལ་ངན་འཚོལ་
དུ་སོང་། །
བྱ་རོག་གིས་གླང་ཆེན་དེ་དུག་སྦྲུལ་ཡོད་ས་བར་འཁྲིད་ནས་“ དུག་སྦྲུལ་
ཕ་གིར་འདུག་” ཅེས་མིག་བསྟན་པས་དུག་སྦྲུལ་དེ་ནི་ཤིང་སྡོང་ཞིག་གི་འོག་ཏུ་
ཁྲ་འཁྱིལ་ལེར་བསྡད་ཡོད་པ་མཐོང་། གླང་ཆེན་ནི་ཁོང་ཁྲོ་མེ་ལྟར་འབར་ནས་
ངར་སྐད་སྒྲོག་བཞིན་དུ་དུག་སྦྲུལ་གྱི་ཕྱོགས་སུ་རྒྱུག དུག་སྦྲུལ་ཞེད་ཐག་ཆོད་
ནས་ཕར་ཙམ་བྲོས་ཀྱང་གླང་ཆེན་གྱིས་མཆུ་ཏོ་རིང་པོ་དེ་བརྐྱངས་ཏེ་དུག་སྦྲུལ་
གྱི་སྐེད་པ་ནས་བཟུང༌། སྐབས་དེར་བྱ་དང་རི་དྭགས་མང་པོ་ཞིག་གླིང་ཆེན་
དང་དུག་སྦྲུལ་འཛིངས་པར་ལྟ་བཞིན་དུ་གླང་ཆེན། གླང་ཆེན་། ཤུགས་
རྒྱོབས་ཞེས་སྐད་འབོད་བྱེད་བཞིན་ཡོད། གླང་ཆེན་གྱིས་དུག་སྦྲུལ་གནམ་ལ་
བཀྱག་ནས་ས་ལ་བརྡབས་རྩིས་བྱེད་སྐབས་དུག་སྦྲུལ་གྱིས་གླང་ཆེན་སྐེ་ལ་ སོ་
བརྒྱབ། བསམ་ཡུལ་ལས་འདས་པ་ཞིག་ལ་གླང་ཆེན་སྟོབས་དང་ལྡན་པ་དེ་
ཡང་ས་ལ་འགྱེལ་ནས་རྐང་ལག་གཡོབ་ཙམ་བྱས་ནས་ལངས་རྩིས་བྱེད་ཀྱང་
ལངས་མ་ཐུབ། དུག་སྦྲུལ་དེས“ ང་ལ་ཁ་གཏད་བཅར་ན་ཡོང་རྒྱུ་འདི་ལས་
མེད་”ཅེས་བཤད་ནས་དལ་བུའི་ངང་རང་གནས་སུ་ལོག
ཉེ་འགྲམ་དུ་ཡོད་པའི་བྱ་རོག་དང་སྤྲེའུ་ལ་སོགས་པ་གླང་ཆེན་གྱི་སར་
ཚུར་ལྟ་བར་ཡོང་། ཁོང་ཚོས་ལྟ་སྐབས་གླང་ཆེན་ནི་འགུལ་ཙམ་ཡང་བྱེད་རྒྱུ་
མེད་པ་རེད། སྤྲེའུས་ “ ད་དཔེ་བསགས་འདུག ཁོང་དབུགས་ཆད་ཚར་
བཞག་”ཅེས་བཤད། དེར་ཡོད་ཚང་མ་སེམས་སྐྱོ་བ་དང་ཁོང་ཁྲོ་ཚད་མེད་ཟ་
ཡང་བྱེད་ཐབས་གང་ཡང་མེད་པར་སོ་སོར་གྱེས། གླང་ཆེན་ཨ་མ་དེ་ནི་ཉིན་
གང་རིང་གླིང་ཕྲུག་འཚོལ་གིན་བསྡད་ཀྱང་བརྙེད་རྒྱུ་ཕར་བཞག་གླང་ཆེན་ཕ་དེ་
ཡང་ལོག་མཁན་མེད་པར་བརྟེན་རང་གི་སྡོད་གནས་སུ་མཚན་གང་ངུ་གིན་
113



བསྡད་པ་རེད། ཉིན་གཉིས་པའི་ཞོགས་པ་ནམ་ལངས་མ་ཐག་མོས་སླར་ཡང་
ག་ས་གར་རྒྱུགས་ནས་གླང་ཆེན་ཕ་བུ་གཉིས་འཚོལ་བཞིན་ཡོད་པ་རེད། ཉིན་
དགུང་མ་ཟིན་ཙམ་ལ་གཞི་ནས་བྱ་རོག་ཅིག་དང་ཐུག་ནས་གླང་ཆེན་ཕ་བུ་
གཉིས་ལ་བྱུང་བའི་རྐྱེན་ངན་གྱི་སྐོར་ཞིབ་ཕྲ་བཤད། གནས་ཚུལ་དེ་དག་ཐོས་
པ་དང་གླང་ཆེན་ཨ་མ་དྲན་མེད་དུ་བརྒྱལ་བ་རེད། དེ་ནས་སྤྲེའུ་དང་རི་བོང་
སོགས་ཀྱང་དེར་ཡོང་ནས་གླང་ཆེན་མོའི་ལུས་ལ་ཆུ་གཏོར་ནས་དྲན་པ་གསོས་
ཐབས་བྱས་པས་གླང་ཆེན་ཨ་མ་དྲན་པ་གསོས་རྗེས་ཁོང་ཁྲོ་དང་སྡུག་བསྔལ་
འགྲན་པ་བཞིན་བྱུང་ནས་“ ང་དགྲ་ཤ་ལེན་དུ་འགྲོ་རྒྱུ་ཡིན་” ཞེས་བཤད་ནས་
དུག་སྦྲུལ་ཡོད་སའི་ཕྱོགས་སུ་འགྲོ་རྩིས་བྱས། རི་བོང་དང་། ཕོ་རོག་སོགས་
ཀྱིས་མོའི་གདོང་བཀག་ཅིང་སྤྲེའུས་“ཁྱེད་ཀྱི་སྐུ་ཟླ་སྟོབས་དང་ལྡན་པ་ཁོང་གིས་
ཀྱང་ཁོ་བརླག་མ་འཁེལ་བར་རང་གི་སྐུ་སྲོག་བསྐྱལ་བ་རེད། ཁྱེད་རང་འདི་
འདྲ་བྱས་ནས་ཕེབས་ན་རང་སྲོག་སྐྱེལ་རྒྱུ་ལས་འོས་མེད་” ཅེས་བཤད་དེ་ཚང་
མས་མོའི་གདོང་བཀག་སྟེ་མ་བཏང་བ་དང་། བྱ་རོག་གིས་““ སྦྲུལ་ངན་ཁོ་ནི་ང་
ཚོ་བྱ་དང་རི་དྭགས་ཀྱི་སྤྱི་དགྲ་རེད། ང་ཚོས་ཨ་ཇོ་སེང་གེ་ལ་ཁོ་མེད་པ་བཟོ་
རོགས་ཟེར་ན་མི་དགའ་འམ་” ཞེས་བཤད་པས་ཚང་མས་དེ་ལ་བློ་མོས་བྱུང་
ནས་སེང་གེ་འཚོལ་དུ་ཕྱིན།
ཁོང་ཚོ་སེང་གེ་དང་ཐུག་ནས་དུག་སྦྲུལ་གྱིས་དུས་རྒྱུན་ནས་བྱ་དང་རི་
དྭགས་གསོད་ཀྱི་ཡོད་ཚུལ་དང་། ད་རེས་གླང་ཆེན་ཕ་བུ་བསད་ཚུལ་བཅས་
བཤད་ནས་ཁོ་མེད་པ་བཟོ་རོགས་མཛོད་ཅེས་བཤད། སེང་གེས་བསམ་བློ་
ཞིག་བཏང་ནས་“ ཁྱོད་ཚོ་སེམས་ཁྲལ་མ་བྱེད། ངས་ཁོ་དེ་རིང་རང་ཨ་ཁུ་1
ཐུག་པར་བཏང་ཆོག”ཅེས་བཤད། ཁོང་ཚོས་སེང་གེ་ཁྲིད་ནས་དུག་སྦྲུལ་ཡོད་
】
གཤིན་རྗེར་ཨ་ཁུ་ཞེས་བརྗོད་སྲོལ་ཡོད་པས་ཁོ་གསོད་ཀྱི་ཡིན་ཞེས་པའི་དོན།
1 14



སར་སླེབས་སྐབས་དུག་སྦྲུལ་ཁོ་ཤིང་སྟོང་རིང་པོའི་འོག་ཏུ་ཁྲ་འཁྱིལ་ལེར་ཉལ་
ནས་བསྡད་ཡོད་པ་རེད། དུག་སྦྲུལ་དེས་སེང་གེ་མཐོང་བ་དང་ཞེད་ཐག་ཆོད་
ནས་ཤིང་སྡོང་དེའི་རྩེར་འཛེགས་པ་རེད། སེང་གེ་ནི་སྡོང་པོར་འཛེགས་མི་ཐུབ་
པས་འོག་ནས་ངར་སྐད་སྒྲོག་པ་ལས་བྱེད་རྒྱུ་གཞན་མ་བརྙེད། དུག་སྦྲུལ་གྱིས་
ཤིང་སྡོང་གི་རྩེ་ནས་མར་མ་བབས་པ་དང་། སེང་གེས་ཤིང་ལ་འཛེགས་མ་ཐུབ་
པས་སེང་གེས་ཤིང་སྡོང་གི་འོག་ཏུ་ཉལ་བསྡད་པ་རེད། མཚན་མོ་ནམ་ཕྱེད་
ཡོལ་ཙམ་ལ་སྦྲུལ་ངན་ཁོས་ག་ལེར་མར་བབས་ནས་ལྟ་དུས་སེང་གེ་ནི་གཉིད་
སོར་སྒྲ་བརྒྱབ་ནས་ཁུག་བསྡད་ཡོད་པ་རེད། སེང་གེ་གཉིད་ཁུག་པ་ཤེས་རྗེས་
ཁོས་མར་བབས་ནས་སེང་གེའི་ལུས་ལ་སོ་ཞིག་བརྒྱབ་སྟེ་ལམ་སེང་ཤིང་གི་རྩེ་ལ་
འཛེགས་ཕྱིན་པ་རེད། ནམ་ལངས་ནས་གླང་ཆེན་དང་རི་བོང་། ཕོ་རོག་
སོགས་ས་དེར་ལྟ་བར་ཡོང་སྐབས་སེང་གེ་ནི་འགུལ་ཙམ་ཡང་བྱེད་རྒྱུ་མེད་པ་
རེད། རི་བོང་གིས་“ སེང་གེ་གཉིད་ཁུག་པ་མིན་ནམ་” ཟེར། ཁོ་ཚོས་ཨ་ཇོ་
སེང་གེ་ཞེས་སྐད་ཐེངས་བཞི་ཙམ་བཏང་ཡང་སེང་གེ་ནི་སྔར་བཞིན་འགུལ་ཙམ་
ཡང་བྱེད་རྒྱུ་མེད་ པ་རེད། བྱ་རོག་གིས་སེང་གེ་ ཤི་བ་ཤེས་ནས་ “ ད་ དཔེ་
བསགས་བཞག སེང་གེ་ཁོང་ཡང་གྲོངས་ཚར་བཞག་” ཅེས་བཤད། སྦྲུལ་
ངན་དེས་སེང་གེ་ཤི་བ་ཤེས་ནས་ལམ་སེང་ཤིང་ལས་མར་བབ་ཡོང་བས་ཕོ་རོག་
ཀྱང་ལམ་སེང་བྲོས། དེར་ཡོད་རི་བོང་དང་སྤྲེའུ་སོགས་ཀྱང་མཉམ་དུ་བྲོས།
སྦྲུལ་ངན་ཁོ་ནི་ཤིང་ལས་བབས་ཏེ་ཤིང་སྡོང་དེ་གའི་འོག་ཏུ་ཉལ་ནས་བསྡད།
ཁོང་རྣམས་ཕར་ཙམ་བྲོས་རྗེས་སྦྲུལ་ངན་དེ་ཡོང་མཁན་མེད་པ་ཤེས་ཏེ་གཞི་
ནས་ས་ཆ་ཞིག་ཏུ་འཛོམས་ནས་ཅི་དྲག་གང་དྲག་གི་གྲོས་མོལ་བྱེད་པའི་ཚེ་
སྤྲེའུས་“ རི་དྭགས་ཀྱི་ རྒྱལ་ པོའང་ ཁོས་བསད་པ་རེད། ད་ནི་སྦྲུལ་ ངན་ ཁོ་
གསོད་པའི་ཐབས་གཞན་མེད་པས་ང་ཚོ་མཉམ་དུ་ཁོ་དང་འཛིང་བར་ཕྱིན་ནས་
རུབ་བརྒྱབ་ན་ཁོ་ གསོད་ཐུབ་ཙམ་མི་ཡོང་ངམ་” ཟེར། གླང་མོས་ ““ ང་ནི་
115



ཆགས་ས་བརྟེན་ས་མེད་པར་གྱུར་སོང༌། ད་ནི་ཤི་བ་ལ་ཕངས་སེམས་མེད་པས་
ཁོ་དང་ཤི་འཛིང་ཞིག་བྱེད་དུ་འགྲོ་རྒྱུ་ཡིན” ཞེས་བཤད། བྱ་དང་རི་དྭགས་
མང་པོ་ཞིག་ནས་ང་འགྲོ་ཁོ་འགྲོ་ཞེས་གཅིག་ཤོར་གཉིས་ཤོར་བྱེད་པའི་སྐབས་
དེར་རི་བོང་གིས་གླང་ཆེན་གྱི་སྟེང་དུ་འཛེགས་ནས་སྐད་ཆེན་པོས་ “ ཚང་མ་
ཉོན་དང་། ང་ཚོས་འདི་ལྟར་ཕྱིན་ན་རང་སྲོག་སྐྱེལ་རྒྱུ་མ་གཏོགས་མེད་པས་ང་
ཚོས་ཁོ་འདུལ་བའི་ཐབས་བཟང་པོ་ཞིག་བསམ་བློ་གཏོང་དགོས་” ཞེས་བརྗོད།
དེར་ཁག་གཅིག་གིས་ “ དེ་བདེན། ང་ཚོས་ཐོག་མར་ཐབས་བཟང་པོ་ཞིག་
བསམ་བློ་བཏང་ནས་གྲ་སྒྲིག་གཟབ་ནན་བྱེད་དགོས་པ་ལས་ཧ་རེ་ཧུ་རེ་བྱས་
ནས་འགྲོ་མི་ ཉན་” ཞེས་བཤད། ཚང་མས་བསམ་བློ་ཇི་ཙམ་བཏང་ཡང་
ཐབས་བཟང་པོ་ཞིག་ནི་སུ་ལའང་མ་བརྙེད་པ་དེའི་མུར་ཉིན་དགུང་ཟིན་ནས་
ཚང་མ་གྲོད་པའང་ལྟོགས། དེ་ནས་རི་བོང་གིས་“ ད་ནི་ཚང་མ་གྲོད་པ་རྟོགས་
འདུག་པས་ལྟོ་ཟ་བར་ཕྱིན་ནས་དགོང་དྲོ་སྐྱར་དུ་འདིར་འཛོམས་ནས་གང་གབ་
གྲོས་བྱེད་དགོས། ང་ཚོར་ཐབས་བཟང་པོ་ཞིག་མ་བརྙེད་པར་སུས་ཀྱང་ཁེར་
འཛིང་བྱེད་དུ་འགྲོ་མི་ཉན་” ཞེས་བཤད་ནས་ཚང་མ་སོ་སོར་གྱེས། །
རི་བོང་ལྟོ་འཚོལ་བར་ཕྱིན་ཕྱིན་ཀྱང་གང་ཡང་མ་བརྙེད་པར་སྡོད་རིང་རི་
དྭགས་གཞན་རྣམས་ལྟོ་བཟས་ཟིན་ནས་སྔར་གྱི་གནས་སུ་འཛོམས་ཡོང་གི་
ཡོད་པ་རེད། རི་བོང་ཡང་འཛོམས་ དུས་བཟོས་ པ་ལྟར་དེར་ ཕྱིན་ པས་ རི་
དྭགས་གཞན་རྣམས་ནི་དུག་སྦྲུལ་འདུལ་ཐབས་གྲོས་བསྡུར་བྱེད་འགོ་ཚུགས་
ཡོད་པ་རེད། སྤྲེའུས་གླང་ཆེན་གྱི་སྟེང་དུ་འཛེགས་ནས་“ ཡའ། ད་སྦྲུལ་ངན་
ཁོ་འདུལ་བའི་ཐབས་བཟང་པོ་སུ་ལ་ཡོད་གསུངས་ཤིག” ཅེས་བཤད་། བྱ་དང་
རི་དྭགས་གཞན་རྣམས་ནི་གཅིག་གིས་གཅིག་ལ་ལྟ་ཙམ་བྱེད་པ་ལས་གང་ཡང་
ཤོད་རྒྱུ་མེད་པ་དང་། རི་བོང་ནི་གྲོད་པ་རྟོགས་དྲགས་ནས་ལྟོ་ཞིག་ཟ་རྒྱུ་བྱུང་
ན་བསམ་པ་ལས་བསམ་བློ་གཞན་གང་ཡང་མ་འཁོར། སྐབས་དེར་ཕོ་རོག་
116



གིས་གཏོར་མ་ཞིག་འཁྱེར་ཡོང་ནས་རྡོ་ཆེན་ཞིག་གི་ཐོག་ཏུ་བབས་ཏེ་འཐོག་
ཙམ་འཐོག་ཙམ་བྱས་ཏེ་ཟ་བཞིན་ཡོད་པ་རེད། སྤྲེའུས་“ རི་བོང་བློ་ལྡན་ཤེས་
རབ་ལ་ཐབས་བཟང་པོ་འདྲ་མེད་དམ་” ཞེས་བཤད་པས་ཚང་མའི་མིག་རི་བོང་
གི་ཕྱོགས་སུ་ལྟ་སྐབས་རི་བོང་ནི་གྲོད་ཁོག་ལྟོགས་དྲགས་ནས་ཕོ་རོག་གི་གཏོར་
མར་བལྟས་ནས་ཁ་ཆུ་ཡང་ཤོར་ནས་བསྡད་ཡོད་པ་རེད། ཕོ་རོག་གིས་རི་བོང་
གྲོད་ཁོག་ལྟོགས་པ་ཧ་གོ་ནས་“ཁྱེད་རང་གསོལ་གྲོད་བཅོམ་པ་འདྲ། གཏོར་
མ་འདི་མཆོད་དང་” ཞེས་བཤད་ནས་གཏོར་མ་རི་བོང་ལ་སྤྲད། རི་བོང་གིས་
“ ཐུགས་རྗེ་ཆེ་”ཞེས་གཏོར་མ་བླངས་ནས་བཟས། །
རི་བོང་གྲོད་པ་རྟོགས་ཡོད་པར་བརྟེན་གཏོར་མ་དེ་ཞིམ་ཐག་ཆོད་ནས་
“ དེ་འདྲའི་ཞིམ་པ་ལ་ཨང་། ཟས་ཞིམ་པོ་འདི་འདྲ་དེ་རིང་མ་གཏོགས་ཟ་མ་
མྱོང་“ཞེས་བཤད། ཕོ་རོག་གིས“ དེ་ནི་རྒྱལ་པོའི་ཕོ་བྲང་ནང་ནས་བྱུང་བ་
ཡིན་པས་ཞིམ་པོ་ལོས་ཡོད་” ཅེས་བཤད། “ རྒྱལ་པོའི་ཕོ་བྲང་” ཞེས་ཐོས་པ་
དང་རི་བོང་གིས་རྡོ་ཆེན་དེའི་སྟེང་དུ་འཛེགས་ནས་སྐད་ཆེན་པོས་“ སྦྲུལ་ངན་
ཁོ་འདུལ་བའི་ ཐབས་ཡོད་” ཅེས་བཤད་པས་ཚང་མས་ “ ཐབས་གང་ཡོད་
མགྱོགས་པོ་གསུངས་དང་” ཞེས་བཤད། རི་བོང་གིས་“ སྦྲུལ་ངན་ཁོ་འདུལ་
བའི་སྐལ་བ་ཕོ་རོག་ནག་ཆུང་ལ་ཡོད་པས་ང་གཉིས་སྐད་ཆ་བྱས་པས་ཆོག
ལྷན་རྒྱས་ལོག་ཕེབས་ཏེ་གཏམ་བཟང་བསྒུགས་ནས་བཞུགས་རོགས་གནང་”
ཞེས་བཤད། གཞན་རྣམས་སོ་སོར་ལོག བྱ་རོག་གིས་“ ང་ཨེ། ང་ལ་བྱ་ཁྱུང་
འདྲ་བའི་མཐུ་རྩལ་ནི་མེད་པས་ངས་དུག་སྦྲུལ་གང་འདྲ་བྱས་ནས་འདུལ་ཐུབ་
བམ་”ཞེས་ཧ་ལས་མདོག་བྱས་ནས་བཤད། གླང་ཆེན་ཨ་མ་ནི་སྦྲུལ་ངན་ཁོ་ད་
ལྟ་རང་གསོད་རྒྱུ་བྱུང་ན་ཅི་མ་རུང་བསམས་ནས་བསྡད་ཡོད་པས་ལོག་མ་ཕྱིན་
པར་རི་བོང་ལ་ “ ང་ཡང་ཕོ་རོག་ནག་ཆུང་དང་མཉམ་དུ་སྦྲུལ་ངན་ཁོ་གསོད་
པར་འགྲོ་འདོད་ཡོད་པས་གང་འདྲ་བྱེད་དགོས་པ་གསུང་རོགས་གནང་” ཞེས་
117



བཤད། རི་བོང་གིས་གླང་ཆེན་ལ་““ སྦྲུལ་ངན་ཁོ་གསོད་པ་ལ་བློ་གྲོས་ཀྱི་འཕྲུལ་
ལ་བརྟེན་དགོས་པ་ལས་སྟོབས་དང་ཤུགས་འགྲོ་ས་མེད་པས་ཁྱེད་ཕེབས་ནས་
ཕན་ཐོགས་གང་ཡང་མེད། དེ་ལས་ཁྱེད་ནང་དུ་ལོག་ཕེབས་ནས་གཏམ་བཟང་
བསྒུགས་ནས་བཞུགས་དང་། ངས་ཉིན་བདུན་གྱི་ཚུན་ལ་སྦྲུལ་ངན་ཁོའི་རོ་དེ་
ཁྱེད་ལ་སྟོན་རྒྱུ་ཡོད་པ་བྱས་ཆོག་” ཅེས་བཤད་ནས་གླང་ཆེན་ལོག་ཏུ་བཅུག
གླང་ཆེན་ལོག་རྗེས་རི་བོང་གིས་བྱ་རོག་ལ་ “ ཁྱེད་ལ་ཐབས་དང་ནུས་པ་ཡོད།
ཁྱེད་ཀྱིས་འདི་འདྲ་དང་འདི་འདྲ་གནང་དགོས་” ཞེས་བྱེད་ཐབས་རྣམས་རེ་རེ་
བཞིན་བསླབ། བྱ་རོག་གིས་ “ ལགས་སོ། ངས་མ་འཆུགས་པ་ཞུས་ཆོག་ལ་
ཟེར་ནས་འཕུར།
ཕོ་རོག་གིས་ཉིན་ལྟར་རྒྱལ་པོའི་ཕོ་བྲང་གི་རྒྱབ་རིའི་ཤིང་སྡོང་གི་རྩེ་ནས་
རྒྱལ་པོའི་བཙུན་མོ་ཕོ་བྲང་ཡང་སྟེང་ལ་དབུ་བསིལ་དུ་ཕེབས་རྒྱུ་སྒུག་ནས་སྡོད་
ཀྱི་ཡོད། ཉིན་བཞི་པའི་སྔ་དྲོ་ཉི་དྲོས་ཙམ་ལ་མི་འགའ་ཞིག་གིས་ཕོ་བྲང་གི་ཡང་
སྟེང་དུ་གདན་ཅོག་དང་། དུང་བན་སོགས་དབོར་ཡོང་གི་ཡོད་པ་རེད། དེ་
ནས་ཡུན་རིང་མ་སོང་བར་རྒྱལ་པོའི་བཙུན་མོ་དེ་ཞལ་ཏ་མ་འགའ་ཞིག་དང་
མཉམ་དུ་ཕོ་བྲང་ཡང་ཐོག་ཏུ་དོན་ཡོང་སྟེ་ཞལ་ཏ་མ་འགའ་ཞིག་གིས་བཙུན་
མོའི་དབུ་སྐྲའི་ལྷད་མ་བཤིགས་པ་དང་འགའ་ཞིག་གིས་དུང་བན་གྱི་ནང་དུ་ཆུ་
བླུགས་པ་སོགས་བྱེད། དེ་ནས་བཙུན་མོའི་སྟོད་གོས་ཕུད་ཅིང་མགུལ་ནས་
རིན་ཆེན་དོ་ཤལ་དེ་ཡང་ཕུད། བྱ་རོག་གིས་ཚུར་འཕུར་ཡོང་ནས་ཕོ་བྲང་གི་པུ་
ཤུའི་སྟེང་དུ་བབས་ནས་ལྟ་སྐབས་བཙུན་མོའི་རིན་ཆེན་དོ་ཤལ་དེ་ཞལ་ཏ་མ་
ཞིག་གིས་ཅོག་ཙེ་ཞིག་གི་སྟེང་དུ་བཞག་པ་མཐོང༌། བཙུན་མོ་དབུ་བསིལ་ཞུ་
བའི་འགོ་ཚུགས་སྟེ་ཞལ་ ཏ་མ་རྣམས་ནི་འགའ་ཞིག་ གིས་ བཙུན་མོའི་ དབུ་
བསིལ་ཞུ་བ་དང་འགའ་ཞིག་གིས་ཆུ་གཏོང་བ་སོགས་བྱས་ནས་ཚང་མ་བཙུན་
མོར་འཁོར་ནས་བསྡད་ཡོད་པ་རེད། སྐབས་དེར་བྱ་རོག་གིས་ག་ལེར་མར་
1 18



བབས་ནས་ཟུར་འགྲོས་རྒྱག་བཞིན་དུ་བཙུན་མོའི་དོ་ཤལ་གྱི་འགྲམ་དུ་ཕྱིན་ཀྱང་
སུ་ལའང་དོ་སྣང་མ་བྱུང་བ་རེད། བྱ་རོག་གིས་བཙུན་མོའི་དོ་ཤལ་བླངས་ནས་
ཤོབ་སྒྲ་དང་བཅས་འཕུར་བས་ཞལ་ཏ་མ་ཞིག་གིས་མཐོང་ནས་“ བཙུན་མོའི་
མགུལ་རྒྱན། བཙུན་མོའི་མགུལ་རྒྱན་” ཞེས་སྐད་ཤོར། ཚང་མས་ལྟ་སྐབས་
བྱ་རོག་གིས་བཙུན་མོའི་དོ་ཤལ་ཁ་ལ་འཁྱེར་ནས་ཕོ་བྲང་གི་རྒྱབ་རིའི་ཤིང་སྡོང་
གི་སྟེང་དུ་བབས་པ་མཐོང༌།
བཙུན་མོས་བློན་པོ་རྣམས་བཀུག་སྟེ་དོ་ ཤལ་ཚུར་འཕྲོག་དགོས་པའི་
བཀའ་ཕབས་པ་རེད། བློན་པོ་རྣམས་ཀྱིས་ལྟ་བར་འགྲོ་སྐབས་བྱ་རོག་དེ་ཕོ་
བྲང་གི་རྒྱབ་ཀྱི་ཤིང་སྡོང་དེའི་རྩེར་ཡོད་པ་མཐོང་ནས་མདའ་འཕེན་རྩིས་བྱས་
པ་དང་བྱ་རོག་འཕུར་ཕྱིན་པ་རེད། བློན་པོ་རྣམས་ཀྱིས་བྱ་རོག་གང་དུ་འཕུར་
བའི་ཕྱོགས་སུ་ལྟ་སྐབས་དེ་ནི་ཕོ་བྲང་ཉེ་འདབས་ཀྱི་རི་ཟུར་ཞིག་ཏུ བབས་པ་
མཐོང༌། བློན་པོ་རྣམས་ཀྱིས་རྟ་བཞོན་མདའ་གཞུ་ཐོགས་ཏེ་དེར་འགྲོ་སྐབས་
བྱ་རོག་སླར་ཡང་འཕུར་ནས་ནགས་ཚལ་གྱི་ཕྱོགས་སུ་ཕྱིན། བློན་པོ་རྣམས་
དེར་འབྱོར་སྐབས་བྱ་རོག་གིས་སྔར་བཞིན་བློན་པོས་མཐོང་ཙམ་བྱས་ནས་ཤིང་
སྡོང་གཅིག་ནས་གཅིག་ཏུ་འཕུར་ཏེ་མཐར་དུག་སྦྲུལ་ཡོད་སའི་ཤིང་སྡོང་གི་ཐོག་
ཏུ་བབས། བློན་པོ་ཚོས་ཀྱང་བྱ་རོག་བབས་སའི་སྡོང་པོ་དེའི་ཕྱོགས་སུ་ཕྱིན།
དེ་ནས་བྱ་རོག་གིས་རིན་ཆེན་དོ་ཤལ་དེ་དུག་སྦྲུལ་གྱི་ཐོག་ཏུ་བསྐྱུར་བ་རེད།
སྐབས་དེར་དུག་སྦྲུལ་ཁོ་མགོ་བོ་བཀྱག་ནས་བསྡད་ཡོད་པ་དང་སྐབས་འཁེལ་
བས་དོ་ཤལ་དེ་ནི་ཏག་ཏག་སྦྲུལ་ངན་ཁོའི་སྐེ་ལ་བསྐོན་ཐུབ་པ་རེད། །
བློན་པོ་རྣམས་ཀྱིས་བྱ་རོག་གི་ཁ་ནས་དོ་ཤལ་བསྐྱུར་བ་མཐོང་ནས་དོ་
ཤལ་བསྒྱུར་ས་དེར་ཕྱིན་པས་དོ་ཤལ་དེ་ནི་དུག་སྦྲུལ་འཇིགས་སུ་རུང་བ་ཞིག་གི་
སྐེ་ལ་གྱོན་ནས་བསྡད་ཡོད་པ་མཐོང༌། བློན་པོ་རྣམས་ཀྱིས་མདའ་མོ་ཆར་པ་
འབབ་པ་ལྟར་བརྒྱབ་ནས་དུག་སྦྲུལ་དེ་བསད་དེ་དུག་སྦྲུལ་གྱི་སྐེ་ནས་དོ་ཤལ་
119



བླངས་ཏེ་རྒྱལ་པོའི་ཕོ་བྲང་དུ་ལོག ཚུལ་དེ་གཅིག་གིས་བཅུ་དང་བཅུ་ཡིས་བརྒྱ་
ལ་ཁྱབ་སྟེ་བྱ་དང་རི་དྭགས་ཐམས་ཅད་ས་དེར་འདུས་ཏེ་དགའ་ཚོར་དཔག་
མེད་བྱུང་ཞིང་ཚང་མས་བྱ་རོག་ནི་ནགས་ཚལ་འདི་སྐྱོབ་པའི་དཔའ་བོ་ཡིན་
ཞེས་བསྔགས་བརྗོད་བྱེད་ཀྱི་ཡོད། འོན་ཀྱང་བྱ་རོག་གིས་“ དཔའ་བོ་ངོ་མ་ནི་
ང་མིན། རི་བོང་བློ་ལྡན་ཤེས་རབ་ཡིན། སྦྲུལ་ངན་ཁོ་འདུལ་བའི་ཐབས་ཚང་
མ་ཁོང་གིས་བསྟན་པ་ཡིན་”ཞེས་བཤད་པས་དེར་འདུས་བྱ་དང་རི་དྭགས་ཚང་
མས་རི་བོང་དང་ཕོ་རོག་ལ་ལེགས་སྐྱེས་དང་བསྔགས་བརྗོད་བྱས་ཤིང་དེ་ནས་
བཟུང་ནགས་ཚལ་དེར་གནས་པའི་བྱ་དང་རི་དྭགས་རྣམས་ལ་གནོད་འཚེ་བྱེད་
མཁན་མེད་པར་སྔར་བཞིན་བག་ཕེབས་བདེ་སྐྱིད་ཀྱི་འཚོ་བ་སྐྱེལ་རྒྱུ་བྱུང་བ་རེད།
རྒྱལ་མཚན་ཤི་ལོག (གཏམ་རྒྱུད)
ཞོགས་པ་ཉི་མ་ཤར་ཙམ་གྱི་སྐབས་སུ་འོང་སྟོད་ཞིང་ཁའི་| རྟ་ཁྲོམ་གྱི་
སར་རྟ་དང་དྲེལ་ཉོ་འཚོང་བྱེད་མཁན་ཧ་ཅང་མང་པོ་འཛོམས་ཏེ་ཟི་ཟི་ལོང་
ལོང་བྱེད་ཀྱི་ཡོད། རྒྱུན་དུ་རྟ་འཚོང་བརྒྱབ་ནས་འཚོ་བ་སྐྱེལ་མཁན་དེ་ཚོར་
“ ལོ་རོགས་པ་” ཟེར། ཁོང་ཚོས་རྟ་དང་དྲེལ་གཅིག་ནས་ཉོས་ཏེ་གཅིག་ལ་
འཚོང་གི་ཡོད། སྐབས་རེ་འོང་སྟོད་ཞིང་ཁའི་ཁྲོམ་སྟོད་ནས་ཉོས་ཏེ་ཁྲོམ་སྨད་
དུ་འཚོང་མཁན་ཡང་ཡོད། རྟ་ཚོང་རྒྱག་མཁན་དེ་ཚོས་རྟ་གཤེད་མོ་བཟང་པོ་
ཡོད་པ་ཡིན་ན་རྟ་འདི་གཤེད་མོ་བཟང་ཞིང་སྤུ་ཆ་ལེགས་ལ་འགྲོས་བཟང་པོ་
ཡོད་ཅེས་སོགས་ཀྱི་དགེ་མཚན་ཤོད་ཀྱི་ཡོད་པ་དང༌། ཡང་རྟ་གཤེད་མོ་སྐྱོ་པོ་
༽ འོང་སྟོད་ཞིང་ཁ་ནི་ལྷ་སའི་ཤར་ཕྱོགས་ཁམ་སྡོང་གྲོ་ཁང་ཉེ་འགྲམ་དུ་ཡོད་པ་དང་། དེར་སྔ་
དྲོ་རྟ་དྲེལ་གྱི་ཚོང་རྒྱག་ས་ཡིན།
120



ཡིན་ན་རྟ་འདི་གཤེད་མོ་བཟང་པོ་མེད་པ་ནི་ད་ལམ་ཐག་རིང་ནས་སླེབས་མ་
ཐག་པ་ཡིན་པས་དང༌། ལྟོ་ཆག་ཤོར་བ་སོགས་ཀྱི་རྒྱུ་མཚན་མང་དག་བཤད་
ནས་རྟ་དེ་ཡག་པའི་ཡག་རབས་མང་པོ་ཤོད་ཀྱི་ཡོད། ཁྲོམ་ས་དེར་ལོ་རོགས་པ་
མ་ཡིན་པའི་རྟ་འཚོང་མཁན་དང་ཉོ་མཁན་མང་པོ་འཛོམས་ཀྱི་ཡོད་པས་ཧ་
ཅང་འཁྲུག་པོ་ཡོད་པ་མ་ཟད། རང་ལ་རྟ་འཚོང་རྒྱུ་མེད་ལ་རྟ་ཉོ་དགོས་མེད་
ཀྱང་རྟ་ལ་དགའ་པོ་ཡོད་པ་དང་རྟ་ཚོང་ལ་དབྱིངས་ཡོད་མཁན་མང་པོ་ཞིག་
དེར་རྟག་པར་འགྲོ་ཡི་ཡོད་ཅིང་། མི་འགའ་ཞིག་ནི་ཞོགས་པ་གཅིག་དེར་འགྲོ་
རྒྱུ་མ་བྱུང་ན་བྱ་བ་གལ་ཆེན་ཞིག་བྱ་རྒྱུ་ལུས་པ་ལྟ་བུའི་སེམས་སྟོང་ལྷང་ལྷང་ཞིག་
ཡོང་གི་ཡོད་པ་རེད། ཉིན་ཞིག་གི་ཞོགས་པ་ཡང་རྒྱུན་གཏན་བཞིན་ས་དེར་མི་
རྟ་མང་པོ་ཞིག་འཛོམས་ཡོད་པ་དང༌། དེའི་ཁྲོད་དུ་ལོ་ན་སུམ་ཅུ་ལྷག་ཙམ་ལོན་
པའི་མི་གཟུགས་སྟོབས་ཅུང་ཆེ་བ། གདོང་པ་དཀར་ལ་སྨྲ་ར་ནག་ཁྱུར་རེར་
ཡོད་པ། སྣའི་གཟེངས་མཐོ་བ་ཞིག་ཡོད་པ་དེས་ཤད་མའི་ ཕྱུ་པ་ཞིག་དང་།
ལྷམ་ཡུ་རིང་ཨེན་སོན་] ཞིག་གྱོན་ཅིང་རྒྱ་གར་ཞྭ་མོ་དུ་མདོག་ཅིག་ཟུར་གྱོན་
བརྒྱབ་ནས་གྱོན་ཡོད་པ་རེད། མི་དེ་ནི་དངོས་འབྲེལ་མོ་བརྒྱ་སེམས་པ་ཤོར་བ་
ཞིག་ཡོད་པ་རེད། རྟ་ཁྲོམ་ནི་ཞོགས་པ་ཉི་མ་ཤར་ལ་ཉེ་བ་ནས་འགོ་འཚུགས་
ཏེ་ཉིན་གུང་མ་ཟིན་ཙམ་ལ་གྲོལ་གྱི་ཡོད་པས་གོང་གསལ་མི་དེ་ཡང་རང་ཉིད་རྟ་
དྲེལ་ཉོ་དགོས་མེད་ཀྱང་རྟ་དྲེལ་ལ་དབྱིངས་ཡོད་པ་དང་མི་གཞན་ཚོང་རྒྱག་སར་
ལྟད་མོ་ལྟ་བར་དགའ་པོ་ཡོད་པས་ཁོས་ཀྱང་རྟ་ཁྲོམ་མ་གྲོལ་ཙམ་གྱི་བར་རྟ་ཁྲོམ་
གྱི་སར་ཡར་འགྲོ་མར་འགྲོ་བྱས་ནས་བསྡད། དེ་ནས་གློ་བུར་དུ་རང་གི་བཟའ་
ཟླས་ཉིན་གུང་གི་ཤ་ཚལ་ཕྲན་བུ་ཉོས་ཤོག་ཟེར་བ་དྲན་ནས་བྲེལ་འཚུབ་དང་
བཅས་རྟ་ཁྲོམ་གྱི་ས་ནས་བྲལ་ཏེ་ཕྱིར་ལོག་གིས་ལམ་བར་ཤ་ཁྲོམ་ནས་ཤ་ཞིག་
1
ཨེན་སོན་ནི་རྒྱ་གར་ནས་ཐོན་པའི་ལྷམ་འཇུར་རྟ་ཡུ་རིང་སྤུས་དག་ཅིག་གི་མིང་།
121



ཉོས། ཁོས་ཤ་ཉོ་སའི་བུད་མེད་དེ་ཡང་ལོ་ན་སུམ་ཅུ་ལྷག་ལོན་པ་ཁ་མདོག་
གཟུགས་བྱད་ཅུང་ལེགས་པ་ཞིག་ཡོད་པས་མོས་སོ་དཀར་འཛུམ་གྱིས་བསུས་
ཤིང་ཤ་རྒྱ་མར་བཀྱག་ནས་ཁོ་ལ་སྤྱོད་ཞོར་དུ་ “ གསོལ་ཀྲུམ་ཡག་པོ་ཞིག་ཕུལ་
ཡོད་དོ་” ཞེས་བཤད་པ་དང་ཆབས་ཅིག་མིག་གི་ཟུར་མདའ་འཕེན་བཞིན་དུ་
ཁོའི་གདོང་ལ་བྱིལ་ཙམ་བྱས། ཁོས་ཤ་བླངས་ཤིང་དངུལ་སྤྲད་དེ་རང་ཁྱིམ་དུ་
ལོག་པའི་ལམ་བར་ནས་ཚལ་སྣེ་ ཁ་ གཉིས་ཙམ་ཞིག་ཀྱང་ཉོས་ནས་ཁྱིམ་ དུ་
སླེབས་ནས་ཤ་ཚལ་རྣམས་རང་གི་བཟའ་ཟླ་སྒྲོལ་དཀར་ལགས་སུ་སྤྲད་པས་སྒྲོལ་
དཀར་ལགས་ནས་ཤ་ཚལ་ལེན་ཞོར་དུ་ཁོང་གི་གདོང་ལ་བལྟས་པས་གདོང་ལ་
མཛུབ་མོའི་རི་མོ་ནག་པོ་གསུམ་ནར་མར་ཡོད་པ་མཐོང་ནས་ “ འ་ཛི་ རྒྱལ་
མཚན་ལགས། ཁྱེད་རང་གི་ཞལ་རས་ལ་ཀྲེ་ནག་དེ་འདྲ་སུས་བྱུག་བྱུང༌། ”
ཞེས་དྲིས་ཏེ་འོག་འཇུག་གི་ཕུ་ཐུང་གིས་ཕྱིད་ཀྱང་མ་དག་པས་ཁོང་གིས་ཐབ་
ཚང་དུ་ཕྱིན་ནས་ཨ་ཅོར་ཞིག་ལ་ཆུ་བརྒྱབ་སྟེ་ཕྱིད་ཀྱང་དེ་ནི་ལུས་ཐོག་ཏུ་ཐོག་མ་
ནས་ཡོད་པའི་ཤ་རྟགས་དང་འདྲ་བར་ཕྱིད་ནས་དག་རྒྱུ་མེད་པ་ཞིག་ཏུ་གྱུར་
ཡོད་པས་སྒྲོལ་དཀར་ལགས་ཧང་སངས་ཏེ་“ རྒྱན་མཚན་ལགས་འདི་ག་རེ་བྱས་
པ་རེད། དཀྲུས་ནས་དག་རྒྱུ་མེད་པ་དེ་འདྲ་གང་ཡིན་ནམ།” ཞེས་ཤོད་པའི་
སྐབས་དེར་གྲོང་པའི་ཨ་མ་གཡང་འཛོམས་ལགས་ནང་དུ་འཛུལ་བྱུང་བར་
“ སྒྲོལ་དཀར་ལགས་ཀྱིས་ཨ་མ་གཡང་འཛོམས་ལགས་མགྱོགས་པོ་གཟིགས་
དང༌། རྒྱལ་མཚན་ལགས་ཀྱི་ཞལ་རས་ལ་ཀྲེ་ནག་འགོས་པ་འདི་ག་ཚོད་ཕྱེད་
ཀྱང་དག་རྒྱུ་མི་འདུག འདི་ག་རེ་བྱས་པ་རེད་” ཅེས་དྲིས། ཨ་མ་གཡང་
འཛོམས་ལགས་ཀྱིས་ཡག་པོ་ཞིག་བལྟས་ནས་་་ འ་ཛི་འདི་ཡག་པོ་མི་འདུག་
ཕལ་ཆེར་གསོན་འདྲེས་རྟགས་བརྒྱབ་པ་འདྲ་པོ་འདུག རྒྱལ་མཚན་ལགས་
འདི་སུས་བྱུགས་བྱུང་་་ ཞེས་བཤད། རྒྱལ་མཚན་ནས་ཤ་ཉོ་སྐབས་ཀྱི་གནས་
ཚུལ་གཞི་ནས་དྲན་གསོས་ཏེ་སྒྲོལ་དཀར་ལགས་སུ་ཞིབ་པར་བཤད། ཨ་མ་
122



གཡང་འཛོམས་ལགས་ཀྱིས་“ ལྟོས་དང་ཤ་འཚོང་མཁན་དེ་གསོན་འདྲེ་མ་ཞིག་
ཡིན་པ་གཏན་འཁེལ་བ་རེད།” ཅེས་བཤད། སྒྲོལ་དཀར་ལགས་ཀྱིས་“ འ་ཛི་
ཨ་མ་གཡང་འཛོམས་ལགས། ད་ ག་རེ་བྱེད་ དགོས་རེད། ངའི་མི་ གདོན་
འདྲེས་ཁྲིད་ཀྱི་མ་རེད་པས། མགྱོགས་པོ་གསུངས་དང་།” ཞེས་ཨ་མ་གཡང་
འཛོམས་ལགས་ཀྱི་ལག་པ་ནས་བཟུང་སྟེ་སྤྲུག་སྤྲུག་བཏང་། ཨ་མ་གཡང་
འཛོམས་ལགས་ཀྱིས་་་ དངངས་འཚབ་དེ་འདྲ་མ་གནང་། བོད་ཆོས་ལྡན་ཞིང་
ཁམས་ལ་བླ་མ་སྐྱེས་ཆེན་དམ་པ་མང་པོ་བཞུགས་ཡོད་པས་ཁོང་རྣམ་པར་
སྐྱབས་འཇུག་ཞུས་ན་སྐྱོབ་ཐབས་གནང་ངེས་རེད། ངས་གོ་ཡས་ལ་གླིང་སྐོར་
མཐའ་རུ་བཞུགས་པའི་བཀའ་འགྱུར་རིན་པོ་ཆེ་ཞུ་མཁན་ཞིག་ཡོད་པ་དེ་འདྲེའི་
གནོད་པ་ལྡོག་པར་མཐུ་ནུས་ཆེན་པོ་ཡོད་པ་རེད་ཟེར་གྱི་འདུག་པས་བླ་མ་དེའི་
སར་ཕེབས་ནས་སྐྱབས་འཇུག་ཞུས་ན་སྣང་དག་ཡོད་ཀྱི་མ་རེད།” ཅེས་བཤད།
རྒྱལ་མཚན་ནི་བླ་ཁྱེར་བ་དང་འདྲ་བར་བསམ་རྒྱུ་དྲན་རྒྱུ་མེད་པར་ས་དེ་རང་དུ་
འགུལ་ཙམ་ཡང་མི་བྱེད་པར་ཀེ་རེར་ལངས་ནས་བསྡད། དེ་ནས་སྒྲོལ་དཀར་
གྱིས་ཨ་མ་གཡང་འཛོམས་ལགས་ཀྱི་སྐད་ཆ་དེ་ཐོས་མ་ཐག་ཁོང་རང་གི་ཁྱིམ་དུ་
ཡོང་དོན་གང་ཡིན་སོགས་ཤོད་ལོང་དང་ཉན་ལོང་མེད་པར་ཁ་བཏགས་གཅིག་
དང་མཎྜལ་རྟེན་དོད་ཤོག་ཆག་གཅིག་བསྡོགས་ནས་སྐད་ཆ་ཚིག་གཅིག་ཀྱང་མ་
བཤད་པར་རྒྱལ་མཚན་གྱི་ལག་ནས་བཟུང་སྟེ་འཁྲིད་ནས་ཤར་རྒྱག་བླ་མ་མཇལ་
བར་སོང་།
བླ་བྲང་དུ་སླེབས་རྗེས་གསོལ་དཔོན་དེ་ལ་ཕྱག་འབུལ་ཞིག་ཞུས་ཏེ“ རིན་
པོ་ཆེའི་མཇལ་ཁ་ཡོང་བའི་སྙན་སེང་གནང་རོགས་” ཞུས་པས་གསོལ་དཔོན་
གྱིས་“ ད་ལྟ་རིན་པོ་ཆེ་ལྗགས་ཐུན་གྲོལ་མ་སོང་། ཏོག་ཙམ་སྒུགས་དང་ངས་
སྙན་སེང་ཞུས་ཆོག་” ཅེས་བཤད། ཁོང་གཉིས་སེམས་འཚབ་ཧ་ཅང་ཆེ་ཡང་མ་
སྒུག་རང་སྒུག་ཡིན་པས་བར་འཁྱམས་སུ་བསྒུགས་ནས་བསྡད། ཅང་མ་འགོར་
123



བར་གསོལ་དཔོན་གྱིས་“ ད་ཕེབས་ཆོག་པ་ཡོད་” ཅེས་བཤད་ནས་མཇལ་ཁར་
བཏང་། ཁོང་གཉིས་ནས་བླ་མའི་གཟིམ་ཆུང་གི་སྒོ་འཛུལ་མ་ཐག་ཕྱག་གསུམ་
རེ་འཚལ་ཏེ་མཇལ་དར་དང་མཎྜལ་རྟེན་དོད་གསོལ་ཅོག་ཐོག་ཕུལ་ནས་གནས་
ཚུལ་རྣམས་ཞིབ་པར་ཞུས་ཏེ་“ སྲོག་སྐྱོབས་ཡོང་བ་ཐུགས་རྗེས་གཟིགས་” ཞེས་
སླར་ཡང་ཐོད་པ་ས་ལ་གཏུགས་ཏེ་ཕྱག་འཚལ་ནས་ངུ་ངག་དང་བཅས་ཞུས་
པས་བླ་མས་རྒྱལ་མཚན་གྱི་ངོ་ལ་ཡོད་པའི་མཛུབ་རིས་དེ་ལ་ཡག་པོ་ཞིག་
གཟིགས་ནས་སྤྱན་གཉིས་བཙུམས་ཏེ་ཡུད་ཙམ་བཞུགས། དེ་ནས་རྒྱལ་མཚན་
གྱིས་ཡར་ཕུལ་བའི་མཇལ་དར་དེར་མདུད་པ་དགུ་བརྒྱབ། མདུད་པ་ རེར་
སྔགས་ཕྲེང་ སྐོར་རེ་བཟླས་ ཏེ་ ཕུ་ རེ་ བཏབ་ནས་ རྒྱལ་ མཚན་ གྱི་མགུལ་ དུ་
གཡོགས། ཤོག་བུ་ཞིག་གི་ཐོག་ལ་ཡི་གེ་འབྲུ་འགའ་ཞིག་བྲིས་ནས་རྒྱལ་མཚན་
ལ་གསུངས་པ། “ སྙིང་རྗེ། ཁྱེད་གཉིས་སེམས་ཁྲལ་མ་བྱེད། སྐྱོབས་པའི་
ཐབས་མེད་པ་མ་ཡིན་ད་ཡག་པོ་ཉོན་ཅིག གསོན་འདྲེ་མ་སྤྱིར་བཏང་ཞིག་
ཡིན་ན་ངའི་སྲུང་བ་འདི་རང་གིས་མི་ཐུབ་པ་མེད་ཀྱང་ད་རེས་ཁྱོད་ལ་འཕྲད་
པའི་གསོན་འདྲེ་དེ་སྤྱིར་བཏང་མ་ཡིན་པའི་ཤུགས་ཆེན་པོ་ཞིག་འདུག་པས་ངའི་
སྲུང་བ་འདི་གཅིག་པུས་ཁུངས་འཁྱོལ་བཟོ་མི་འདུག་པས་ཁྱོད་རང་ད་ལྟ་རང་
སོང་ལ་ལྕགས་པོ་རིའི་འདབས་སུ་རས་གུར་ཆུང་ཆུང་ཞིག་གི་ནང་དུ་རྣལ་འབྱོར་
བ་གཏོར་མ་གཏོང་མཁན་ཞིག་ཡོད་པ་དེ་འཚོལ་ལ་ཁྱོད་ཀྱི་གནས་ཚུལ་རྣམས་
བཤད་དེ་ངས་ཁོང་གི་སར་བཏང་བྱུང་ཞེས་བཤད་ནས་ངའི་ཡི་གེ་འདི་ཁོང་ལ་
སྤྲོད་དང་ཁོང་གིས་གྲོགས་བྱེད་ངེས་ཡིན་”ཞེས་གསུངས། ཁོང་གཉིས་ཀྱིས་བླ་
མར་“ བཀའ་དྲིན་ཆེ། ད་དུང་ཐུགས་སྨོན་སྐྱབས་འཇུག་གནང་སྐྱོང་ཡོང་བ”
ཞེས་ཞུས་ཏེ་བླ་མའི་གཟིམ་ཆུང་ནས་དོན་ཏེ་ཤར་རྒྱག་ལྕགས་པོ་རིའི་གཤམ་དུ་
རྣལ་འབྱོར་པ་དེ་འཚོལ་དུ་ཕྱིན། །
ལྕགས་པོ་རིའི་སྐོར་ལམ་མར་བབས་ཙམ་གྱི་སངས་རྒྱས་སྟོང་སྐུ་ཡོད་
124



སའི་ཉེ་འགྲམ་གྱི་ཟམ་སྟེང་དུ་ཆུ་དཔར་( ཆུའི་སཱཙྪ་) རྒྱུག་མཁན་འགའ་ཞིག་
ཡོད་པ་དེ་ཚོར་“ འདིར་གཏོར་མ་གཏོང་མཁན་རྣལ་འབྱོར་པ་ཞིག་ཡོད་པ་རེད་
ཟེར་གྱི་འདུག་པས་ཁོང་གང་དུ་བཞུགས་ཡོད་དམ”ཞེས་དྲིས་པས་ཁོང་ཚོས་རི་
གཤམ་གྱི་ལམ་ཁུག་ཏུ་མཛུབ་མོ་བཙུགས་ནས་བསྟན། ཁོང་གཉིས་ཀྱིས་ཁོང་
ཚོའི་མཛུབ་མོ་འཛུགས་ས་དེར་ཕྱིན་པས་རས་གུར་དཀར་པོ་ཁ་དོག་སྣ་ཚོགས་
ཀྱི་ལྷན་པས་ཁེངས་པ། མི་གཅིག་རང་གཤོང་ཙམ་ཞིག་ཡོད་པ་དེའི་སྒོ་འགྲམ་
ནས་ཡར་བལྟས་པས་དེའི་ནང་དུ་མགོ་ལ་ཐོར་ཅོག་བརྒྱབས་པ། དཔྲལ་བར་
དོམ་ར་བཅིངས་པ། ལོ་ན་དྲུག་ཅུ་ཙམ་ལ་སླེབས་པའི་རྣལ་འབྱོར་པ་ཞིག་ཏིང་
ཤག་རྡུང་བཞིན་དུ་བཞུགས་པ་མཐོང་། ཁོང་གཉིས་ཀྱིས་གུར་བཀྱག་ནས་
“ རིན་པོ་ཆེ་”ཞེས་ལན་འགའ་བོས་ཀྱང་བླ་མས་ཁ་ཡ་མ་བྱས་པར་སྔར་བཞིན་
གཏོར་མ་གཏོང་གིན་བསྡད། ཁོང་གཉིས་སེམས་འཚབ་ཆེན་པོ་བྱུང་སྟེ་“ བླ་
མ་ལགས་ཐུགས་རྗེས་གཟིགས། ང་གཉིས་འདིར་བཀའ་འགྱུར་རིན་པོ་ཆེས་
ཁྱེད་ལ་སྐྱབས་འཇུག་ཞུ་བར་གཏོང་བ་གནང་བྱུང་ལ་འདིར་རིན་པོ་ཆེའི་ཕྱག་
བྲིས་ཤིག་ཀྱང་ཡོད་པས་སྲོག་སྐྱོབ་གནང་རོགས་མཁྱེན་” ཞེས་ཡི་གེ་དེ་བླ་མའི་
སྤང་དུ་གཡུགས། བླ་མ་དེས་གཞི་ནས་མིག་ཆེན་པོ་ཞིག་གདངས་ནས་ཡི་གེ་
བཀླག་རྗེས་ཅུང་ཁྲོ་ཉམས་དང་བཅས་ཁོང་གཉིས་ལ་མིག་འབུར་ཚུགས་སུ་
བལྟས་ནས་““ ང་སྤྲང་པོ་རྒད་པོ་ཞིག་ལ་ཁྱེད་གཞོན་པ་བཏང་ཆོག་ཆོག་འདི་ལྟ་
བུ་སྐྱོབ་རོགས་ཟེར་དོན་གང་ཡིན། རྒད་པོར་སྙིང་ཚིམ་མ་རྒྱག་ ཕར་ སོང་
ཞིག་” ཟེར། སྒྲོལ་དཀར་གྱིས་“ རིན་པོ་ཆེ་མཁྱེན་ངའི་བཟའ་ཟླའི་གདོང་ལ་
གསོན་འདྲེས་མས་རྟགས་བརྒྱབ་འདུག་པས་བླ་མས་སྐྱབས་འཇུག་མ་གནང་ན་
ཁོང་དོ་ནུབ་ཤི་རྒྱུ་ཡིན་འདུག་པས་ཐུགས་རྗེས་གཟིགས་” ཞེས་བཤད་ཀྱང་བླ་
མས་མགོ་གཡུག་གཡུག་ངང་ལག་པ་གཡུགས་ནས་ཕར་རྒྱུགས་ཟེར་བའི་བརྡ་
བཏང་སྟེ་ཁ་ཡ་བྱེད་འདོད་མེད་པའི་རྣམ་འགྱུར་སྟོན་གྱི་ཡོད་པ་རེད། སྐབས་
125



དེར་སྒྲོལ་དཀར་དངངས་འཚབ་ཤིན་ཏུ་ཆེན་པོ་བྱུང་ནས་སྐད་ཆེན་པོས་“ བླ་མ་
ཁྱེད་སེམས་ཅན་སྐྱོབ་འདོད་མི་མཛད་ན་ཆོས་བྱས་པས་ཅི་ཕན། ངའི་མི་དོ་
ནུབ་ཤི་རྒྱུ་ཡིན་པས་ང་ཡང་ཁོང་མེད་ན་མི་ཡུལ་དུ་བསྡད་དང་མ་བསྡད་མི་
འདུག ད་ནི་འདི་རང་དུ་ཤི་རྒྱུ་ཡིན། དམྱལ་བར་མི་འགྲོ་བ་བླ་མས་མཁྱེན་
ཟེར་ནས་ཡར་ལངས་ནས་འགྲོ་གྲབས་བྱས། བླ་མས་“ ཡ་ད་ཁྱོད་རང་རང་ཤི་
མ་རྒྱག རང་ཤི་བརྒྱབ་ན་ཚེ་ལོ་ལྔ་བརྒྱ་སྐྱེ་བ་ལེན་མི་ཐུབ་གསུངས་ཡོད། ངས་
ཁྱོད་ལ་ཚོད་བགམ་ཞིག་བྱས་པ་ཡིན་གྱི་སྐྱོབ་འདོད་མེད་པ་མིན། ལར་ནས་
ཁྱོད་གཉིས་བཀའ་འགྱུར་རིན་པོ་ཆེས་འདིར་གཏོང་གནང་མཛད་པ་ཡིན་པས་
ངས་ཁོང་གི་བཀའ་ཅོག་ག་ལ་ཕོད། ད་ཁྱོད་གཉིས་ཀྱི་མིང་ལ་ཅི་ཟེར་ལོ་ག་ཚོད་
ཡིན་ཤོད་ཅིག་” ཅེས་བཤད། སྒྲོལ་དཀར་གྱིས་“ བླ་མ་མཁྱེན་བདག་གི་མིང་
ལ་སྒྲོལ་དཀར་ཟེར། ངའི་བཟའ་ཟླའི་མིང་ལ་རྒྱལ་མཚན་ཟེར། ཁོང་ད་ལོ་ཕོ་
ལོ་སུམ་ཅུ་སོ་གཉིས་དང་ང་རང་མོ་ལོ་སུམ་ཅུ་ཐམ་པ་ཡིན་” ཞེས་ཞུས། བླ་
མས་འབྲུ་རྡོག་སུམ་ཅུ་བླངས་ནས་ཕུ་ཞིག་བཏབ་སྟེ་སྒྲོལ་དཀར་ལ་སྤྱད་ནས་
“ འདི་རས་ཤིག་གིས་བཏུམས་ཏེ་ཁྱོད་ཀྱི་སྐེ་ལ་གྱོན་ཏེ་ཁྱོད་རང་ད་ལྟ་ལམ་སེང་
ཁྱིམ་དུ་ལོག་ཅིག སང་ཉིན་ཁོ་ཁྱིམ་དུ་ལོག་ཐུབ་པ་ངས་བྱས་ཆོག་” ཅེས་
བཤད། སྒྲོལ་དཀར་གྱིས་ “ རིན་པོ་ཆེ་མཁྱེན། ངའི་མི་གསོན་པོར་ལོག་རྒྱུ་
ཡོང་བ་ཐུགས་རྗེས་གཟིགས། བཀྲིན་སྙིང་བཅངས་ཞུས་ཆོག་” ཅེས་བཤད་
པས་བླ་མས་“ ད་ཀ་རེ་ཀོ་རེ་མ་བྱེད། ཁྱོད་ད་དུང་བསྡད་ན་ཁོ་ལ་བར་ཆད་
ཡོང་ངེས་ཡིན། མགྱོགས་པོ་སོང་ཞིག” ཅེས་བཤད་པས་སྒྲོལ་དཀར་གྱིས་ཕྱི་
ཕྱག་བྱེད་བཞིན་རང་ཁྱིམ་དུ་ལོག མོ་ཕྱིན་པ་དང་བླ་མས་འབྲུ་རྡོག་སུམ་ཅུ་སོ་
གཉིས་བླངས་ནས་ཤོག་ཆག་བརྒྱབ་ནས་རྒྱལ་མཚན་ལ་“ འདི་ཨམ་ཕྲག་ནང་དུ་
བླུགས་ཏེ་ཁྱོད་ད་ལྟ་རང་སོང་ལ་དམར་སོར་རྡོ་ཕུང་གི་འགྲམ་དུ་བྱ་གཡབ་ཙབ་
ཧྲལ་ཞིག་གི་འོག་ཏུ་སྤྲང་མོ་རྒན་མོ་ལོ་བརྒྱད་ཅུ་ལོན་པ་གོས་དང་མལ་གཟན་
126



ཤིན་ཏུ་ཧྲུལ་པོ་ཞིག་ཉལ་ནས་བསྡད་ཡོད་པས་དེ་ལ་ངའི་ཕྲེང་བ་འདི་བསྟན་
ནས་སྐྱོབ་རོགས་བཤད་ན་སྐྱོབ་རེ་ཆེན་པོ་ཡོད་པས་ཁྱོད་ད་ལྟ་རང་སོང་ལ་ས་མ་
རུབ་གོང་ངེས་པར་དུ་འབྱོར་བ་དགོས་པས་སེམས་ལ་ཞོག་ཨང་” ཞེས་བཤད་དེ་
ཕྲེང་བ་ཞིག་ཀྱང་སྤྲད་པས་རྒྱལ་མཚན་གྱིས་“ བཀའ་དྲིན་ཆེ་” ཞེས་བརྗོད་དེ་
ཕྲེང་བ་བླངས་ཏེ་ཕྱི་ཕྱག་བྱས་ནས་ཤར་རྒྱག་དམར་སོང་རྡོ་ཕུང་གི་ཕྱོགས་སུ་
ཕྱིན།
དམར་སོང་རྡོ་ཕུང་གི་འཁྲིས་སུ་འབྱོར་སྐབས་བླ་མས་གསུངས་པ་ལྟར་
རྒན་མོ་ཁ་ནང་སོ་མུ་ཏིག་ཙམ་མེད་པ། མིག་གཡུ་ལྟར་སྔོ་བ། སྐྲ་དུང་ལྟར་
དཀར་བ། གདོང་གཉེར་མས་གང་བ་ཤིན་ཏུ་ཉམས་ཐག་པ་ཞིག་རྡོ་ཕུང་གི་
ཕྱོགས་སུ་སྔས་བཅོལ་ཏེ་ཉལ་ནས་བསྡད་ཡོད་པས་དེའི་སྔས་འགོར་ཕྱིན་ཏེ་རང་
གི་གནས་ཚུལ་ ཤོད་འགོ་འཛུགས་སྐབས་རྒན་མོས་ ཁ་ ཕར་སློག་ནས་ཉལ།
ཡང་རྒྱལ་མཚན་གྱིས་ཕར་ཕྱོགས་སུ་ཕྱིན་ནས་གནས་ཚུལ་ཤོད་རྩིས་བྱས་པས་
རྒན་མོས་ཁ་ཚུར་སློག་སྟེ་“ སྐུ་ཞབས་ཐུགས་རྗེས་གཟིགས་སྤྲང་མོ་རྒན་མོ་ཁ་
རོག་ཞོག་རོགས་གནང༌། གསོལ་རས་ཡོད་ན་སྔས་འགོའི་ཤོག་སྒམ་ནང་དུ་
བླུག་རོགས་གནང་” ཞེས་བཤད། རྒྱལ་མཚན་དངངས་འཚབ་ཤིན་ཏུ་ཆེན་པོ་
བྱུང་སྟེ་ངུ་སྐད་དང་བཅས་ཏེ་ཞུ་བ་འཐེན་པས་རྒན་མོས་མིག་ཅུང་ཟད་གདངས་
ཏེ་བལྟས་པས་ཁོའི་ལག་ཏུ་བླ་མའི་ཕྱག་ཕྲེང་ཡོད་པ་མཐོང་ནས་ཡར་ཙོག་པུར་
བྱས་ཏེ་“ ཁྱོད་ལ་ག་རེ་ཤོད་རྒྱུ་ཡོད་དམ། སྤྲང་མོ་རྒན་མོ་ཉལ་དུ་མི་འཇུག་པ་
ཅི་ཡིན།” ཞེས་དྲིས། རྒྱལ་མཚན་གྱིས་རྣལ་འབྱོར་པའི་ཕྲེང་བ་ སྤྲད་ནས་
གནས་ཚུལ་རྣམས་ཞིབ་པར་བཤད་པས་རྒན་མོས་ “ བླ་མ་དེ་བསུན་པ་ལ།།
ཨང་རྟག་ཏུ་ང་བསུན་པོ་བཟོ་ཡི་འདུག ཁྱོད་ཤི་མི་ཕོད་ན་དོ་ནུབ་ངའི་མལ་
གཟན་ཤིག་ སོས་ཁེངས་པ་འདིའི་ནང་དུ་ཉལ་དགོས་པས་ཁྱོད་འདིའི་ནང་
སྐྱུགས་བྲོ་བ་མི་འདུག་གམ” ཞེས་བཤད་པས་རྒྱལ་མཚན་གྱིས་“ སྐྱུགས་ག་ལ་
127



བྲོ། ཐུགས་རྗེས་གཟིགས་སྲོག་སྐྱོབ་གནང་རོགས་” ཞེས་བཤད། རྒན་མོས་
“ ད་འོ་ན་འདིར་འཛུལ་ ཤོག་” ཅེས་རང་གི་མལ་གཟན་ཡར་ཁ་ཕྱེ་བས་ཁོས་
“ སྲོག་སྐྱོབ་གནང་བར་བཀའ་དྲིན་ཆེ་” ཞེས་བཤད་དེ་མོའི་མལ་སའི་གབ་
གཤམ་དུ་འཛུལ། དེ་ནས་རྒན་མོས་ “ དོ་ནུབ་གནས་ཚུལ་ག་འདྲ་ཞིག་བྱུང་
ཡང་སྐད་ཆ་ཤོད་པ་དང་སྐད་རྒྱག་པ། ཕྱིར་དོན་པ་སོགས་བྱས་ན་ངས་སྐྱོབ་མི་
ཐུབ་པས་དེ་ཚོ་སེམས་ལ་ཞོག་ཨང་” ཞེས་བཤད། །
ས་རུབ་སྟེ་མི་འགྲོའི་རྒྱུན་ཆད་པའི་ཚེ་རྒན་མོ་མལ་ས་ནས་ཡར་ལངས་ཏེ་
གོས་རྣམས་གྱོན། རྒྱལ་མཚན་གྱིས་མལ་གཟན་གྱི་ཟུར་བཀྱག་སྟེ་བལྟས་པས་
རྒན་མོ་དེ་ནི་མགོ་སྐྲ་དམར་སེར་གྱེན་དུ་ལངས་པ་མིག་དམར་ཞིང་ཟླུམ་པ།
གདོང་པ་ཁྲག་ལྟར་དམར་བ། མཆེ་བ་མཐོ་གང་ཙམ་ཡོད་པ་ཞིག་མཐོང་བས་
ཁོ་ཤིན་ཏུ་སྐྲག་སྟེ་འདར་ནས་ཡས་སོ་མས་སོ་འཐབ་པའི་སྒྲ་དྲག་ཏུ་སྒྲོག་པ་རྒན་
མོས་ཐོས། རྒན་མོས་ “ ཁོ་རེ་མི་ཆུང་ཁྱོད་སྐྲག་མི་དགོས། ང་ནི་ཁྱོད་སྐྱོབ་
མཁན་ཡིན་གྱི་གསོད་མཁན་མིན། རྣམ་པ་མཛེས་པོ་དགོས་ན་ལས་སླ་པོ་རེད།
ཁྱོད་ལྟོས་ཤིག་” ཟེར་ནས་སྐོར་བ་ཞིག་བརྒྱབ་པས་མོ་ནི་གོས་རྒྱན་ཤིན་ཏུ་
མཛེས་པས་བཀླུབས་ཤིང་ལོ་ན་བཅོ་བརྒྱད་ཙམ་ལོན་པ་ལྷ་ཡི་བུ་མོ་མི་ཡུལ་དུ་
བབས་པ་འདྲ་བ་མཛེས་སྡུག་ལྟ་བས་མི་ངོམ་པ་ཞིག་ཏུ་གྱུར། དེ་ནས་མོས་སེ་
གོལ་ཞིག་གཏོགས་པས་དེ་མ་ཐག་ཏུ་སྒམ་ཆེན་པོ་ཞིག་འཁོར་ལོ་འཁོར་བ་
བཞིན་དུ་མོའི་མདུན་དུ་འུར་སྒྲ་དང་བཅས་ཏེ་སླེབས། མོས་སླར་ཡང་སེ་གོལ་
ཞིག་གཏོགས་པས་སྒམ་དེ་རང་བཞིན་གྱིས་ཁ་བྱེ། དེ་ནས་མོས་རྒྱལ་མཚན་གྱི་
གོས་ཀྱི་གོང་བ་ནས་ལག་ཡ་གཅིག་གིས་བཟུང་སྟེ་སྒམ་གྱི་ནང་དུ་བཅུག་སྟེ་སྒམ་
ལ་རྐུབ་སྟེགས་བྱས་ནས་བསྡད། ཅུང་མ་འགོར་བར་བུད་མེད་ཕྱག་མ་བཞོན་
པ་གཅིག་དང་། བརྒྱ་དབྱུག་བཞོན་པ་གཅིག སྔས་རིལ་བཞོན་པ་གཅིག གོ་
གཡོག་བཞོན་པ་གཅིག་བཅས་ཡོང་ནས་“ ཕེབས་བསུར་བཅར་ཡོད་པས་གཙོ་
128



མོ་ཆིབས་སྒྱུར་གནང་དགོས་”ཞེས་མགྲིན་གཅིག་ཏུ་བརྗོད་པས་རྒན་མོས་སྒམ་
ལ་བཞོན། བསུ་མི་གཉིས་སྔོན་དང་གཉིས་རྗེས་སུ་བསྡད་ཅིང་རྒན་མོ་དཀྱིལ་
དུ་བྱས་ནས་འར་སྒྲ་དང་འུར་སྒྲ་དང་བཅས་ཏེ་བྱ་འཕུར་བ་བཞིན་དུ་ ཕྱིན།
རྒྱལ་མཚན་གྱི་ སེམས་ལ་རྒན་མོ་འདི་གསོན་འདྲེ་མ་རྣམས་ཀྱི་གཙོ་བོ་ཡིན་
འདུག་པས་མོས་ང་སྐྱོབ་ཐུབ་ངེས་ཡིན་སྙམ་ནས་ཅུང་བློ་བདེ་བ་བྱུང་། །
དེ་ནས་ཅང་མ་འགོར་བ་ཐང་ཆེན་པོ་ཞིག་གི་ཐོག་ཏུ་སླེབས། དེར་ཤིང་
སྡོང་པོ་ཆེན་པོ་ཡལ་ག་དང་ལོ་འདབ་རབ་ཏུ་རྒྱས་པ་གཅིག་རང་ཡོད་པ་དེའི་
འོག་ཏུ་རྒན་མོ་སྒམ་གྱི་སྟེང་དུ་བསྡད། ཕྱོགས་བཞིར་སྐྱེས་པ་དམར་ཧྲེང་མ་
བཞི་མགོ་བོ་ས་ལ་བཙུགས། རྟིང་པ་གནམ་ལ་གཏད་ཡོད་པའི་རྐང་པའི་ཐོག་
ཏུ་བཞུ་མར་ཆེན་པོ་རེ་སྤར་ནས་བཞག་ཡོད་པས་ས་དེའི་མུན་པ་བསེལ། བུད་
མེད་དབྱུགས་ པ་ བཞོན་པ་དང་། ཕྱག་མ་བཞོན་པ། ཟོར་བ་བཞོན་ པ།
གཡག་གི་སོག་པ་བཞོན་པ། གཡག་གི་རྩིབ་མ་ལ་བཞོན་པ། ར་དང་ལུག་གི་
སོག་པ་བཞོན་པ་སོགས་མང་པོ་ཞིག་གོས་རྒྱན་ལེགས་པར་སྤྲས་ནས་འཛོམས་
ཏེ་གཡས་གྲལ་དང་གཡོན་གྲལ་དུ་འཁོད་པ་རེད། །
དེ་ནས་རྒན་མོས་སྤྲུལ་བའི་མཛེས་མ་དེས། “ ཨ་ལྕག་གཡང་འཛོམས་
ལགས། མཚན་བཤེར་གནང་རོགས་གནང་” ཞེས་བཤད་པས་གཡས་ཀྱི་གྲལ་
འགོར་ཡོད་པའི་བུད་མེད་དར་མ་ཞིག་གིས་ཡར་ལངས་ནས་སྒྲོལ་དཀར། ཆོས་
སྐྱིད། བདེ་སྐྱིད། ལྷ་མོ། དགའ་སྐྱིད་ལ་སོགས་པའི་མིང་ཐོ་ཞིག་སྐད་གསང་
མཐོན་པོས་བཀླག་པ་དང་། གཤམ་ནས་མིང་ཐོར་ཐོན་པའི་བུད་མེད་རེ་རེ་
བཞིན་ཡར་ལངས་ཏེ་“ ལགས་ཡོད་” ཅེས་བརྗོད་དེ་སླར་རང་སར་བསྡད། དེ་
ནས་“ ཚེ་རིང་མཚོ་མོ་” ཞེས་ལན་འགའ་ཞིག་འབོད་ཀྱང་ཨ་ལན་བྱེད་མཁན་
མ་བྱུང་བས་བུད་མེད་དེས་“ གཙོ་མོ་མཆོག་ལ་སྙན་སེང་ཞུ་རྒྱུར། ཚེ་རིང་མཚོ་
མོ་མ་གཏོགས་ཚང་མ་འཛོམས་བཞག དོ་ནུབ་ཁོང་ཤ་ཁྲལ་འབུལ་རེས་འཁེལ་
129



ཡོད་པས་ཁོང་གི་ཤ་སྐལ་མ་བརྙེད་པར་ལུས་པ་ཨེ་ཡིན།” ཞེས་བཤད། གཙོ་
མོས་““ ད་ཏོག་ཙམ་བསྒུགས་ན་སླེབས་མི་ཡོང་ངམ།” ཞེས་བཤད། དུས་ཚོད་
རིང་པོ་རང་མ་སོང་བར་བུད་མེད་ཅིག་ཡོང་ནས་གཙོ་མོར་ཕྱག་འབུལ་ཞིག་ཞུས་
ཏེ་“ གཙོ་མོ་མཆོག་མཁྱེན། ངའི་ཤ་སྐལ་དེ་རིང་ཞོགས་པ་རྟགས་བརྒྱབ་ནས་
ཡོད་ཀྱང་ད་ལྟ་གར་སོང་མི་འདུག་པས་སྤང་གདན་ཐེངས་འགའ་ཤས་བརྡབ་
ཆོག་པ་ གནང་རོགས་” ཞེས་བཤད། རྒྱལ་མཚན་ནི་སྒམ་ གྱི་ སེར་ ཁ་ནས་
བལྟས་ནས་བསྡད་ཡོད་པས་བུད་མེད་དེ་ནི་གཞན་མ་ཡིན་པར་དེ་ཉིན་ཞོགས་
པ་རང་གི་གདོང་ལ་རྟགས་རྒྱག་མཁན་དེ་ཡིན་པ་ངོ་ཤེས་ཏེ་སྙིང་ཚ་ལོང་ངེ་བ་
བྱས། རྒན་མོས་“ ཁྱེད་ཀྱིས་སྤང་གདན་ཐེངས་དགུ་བརྡབ་ན་འགྲིག་” ཅེས་
བཤད། །
མོས་“ ཐུགས་རྗེ་ཆེ་” ཞེས་བརྗོད་ནས་སྐེད་པ་ནས་སྤང་གདན་བཀྲོལ་
ཏེ་“ མི་ཕོ་རྒྱལ་མཚན་འདིར་ཁུག་ཅིག་” ཅེས་བརྗོད་བཞིན་དུ་སྤང་གདན་
ཤུགས་ཀྱིས་བརྡབ་པས་བརྡབ་ཐེངས་རེར་ཐོབ། ཐོབ། ཅེས་པའི་སྒྲ་དང་
བཅས་ཏེ་རྒྱལ་མཚན་གྱི་སྐྱེ་ལ་ཡོད་པའི་ཁ་བཏགས་ཀྱི་མདུད་པ་རེ་ཞིག ཨམ་
ཕྲག་ནང་གི་ནས་འབྲུ་རྐང་སོ་གཉིས་པོ་དེ་ཡང་རྡོབ་རྡོབ་ཟེར་ནས་ཡོས་བརྔོས་
པའི་སྒྲ་ལྟ་བུ་ཞིག་སྒྲོག་གི་ཡོད་པ་རེད། སྤང་གདན་ཐེངས་དགུ་བརྡབས་པས་
རྒྱལ་མཚན་གྱི་སྐེའི་ཁ་བཏགས་ཀྱི་མདུད་པ་དགུ་པོ་ཡང་རིམ་པ་བཞིན་དུ་ཞིག
རྒྱལ་མཚན་ནི་ཤིན་ཏུ་འཇིགས་ཤིང་ལུས་པོ་རབ་ཏུ་འདར་ཞིང་འགུལ་བས་སྐམ་
ཡང་ཡོམ་ཡོམ་བྱེད་པ་ལྟ་བུ་བྱུང་བས་རྒན་མོས་རྒྱལ་མཚན་ལ་མ་འགུལ་ཞིག་
ཅེས་པའི་བརྡ་གཏོང་ཆེད་སྒམ་ལ་རྡོག་ཐོ་ཞིག་ཞུས་པ་དང་སྦྲགས་སྐད་ཆེན་
པོས་་་ ད་འགྲིག་སོང༌། ཁྱེད་ཀྱིས་སྤང་གདན་ཐེངས་དགུ་བརྡབ་ཀྱང་ད་དུང་ཤ་
སྐལ་དོན་རྒྱུ་མེད་པས་དེ་ལས་མགྱོགས་ཙམ་ ཕྱིན་ནས་ ཤ་ སྐལ་ གཞན་ཞིག་
འཚོལ་བ་མི་དགའ་འམ། དོ་དགོང་འདིར་ཚང་མ་ཁྱེད་ཀྱི་ཤ་སྐལ་བསྒུགས་
130



ནས་བསྡད་མི་འདུག་གམ་” ཞེས་བུད་མེད་དེར་མིག་འབུར་ཚུགས་སུ་བལྟས་
ནས་བཤད། བུད་མེད་དེ་ནི་སེམས་འཚབ་དང་འཇིགས་སྣང་ཤིན་ཏུ་ཆེན་པོས་
ལུས་འདར་ནས་པུས་མོ་འཁྱུག་འཁྲུག་ཏུ་གཡོ་བས་གོས་ཀྱི་གབ་གཤམ་ཡང་
ལིང་ལིང་བྱེད་བཞིན་དུ་“ ལྷན་རྒྱས་དགོངས་ཚོམ་མེད་པ་མཁྱེན། གུས་མོས་ཤ་
སྐལ་ལམ་སེང་ཕུལ་ཆོག་པ་ཞུ་” ཞེས་བཤད་དེ་སླར་ཡང་གཡག་གི་སོག་པ་ཞིག་
བཞོན་ནས་ཐལ་འཚུབ་ལིང་ངེ་བར་ས་དེ་ནས་བྱ་འཕུར་བ་ལྟར་ཕྱིན། དེ་ནས་
ཅང་མ་འགོར་བར་བུད་མེད་དེས་སྐྱེས་པ་ལོ་ན་སུམ་ཅུ་ལྷག་ལོན་པ་མགོ་ལ་
འབོག་ཏོ་གྱོན་པ། ལྷམ་སྤུ་མ་ནག་པོ་གྱོན་པ་ཞིག་ཕྲག་པར་བཀལ་ནས་མིག་ཆུ་
ཁྲོམ་ཁྲོམ་དུ་གཏོང་བཞིན་ཡོང་ནས་གཙོ་མོའི་མདུན་དེར་གཡུགས་ཏེ་“་ གཙོ་མོ་
མཁྱེན་ཤ་སྐལ་འདིར་ཕུལ་ཡོད་” ཅེས་བཤད་ནས་རྒྱབ་སློག་སྟེ་ངུ་བཞིན་བསྡད།
སྐབས་དེར་བུད་མེད་གཞན་ཞིག་གིས། “ ཚེ་རིང་མཚོ་མོ་ལགས། འདི་ཁྱེད་
ཀྱི་སྐུ་ཟླ་མ་རེད་དམ།” ཞེས་དྲིས། “ མོས་ལགས་རེད། ང་རང་གིས་རྟགས་
བརྒྱབ་པའི་མི་དེ་ནི་བརླགས་ནས་གར་སོང་ཆ་མེད་དུ་གྱུར་འདུག གཞན་ཞིག་
འཚོལ་བར་ཕྱིན་ཀྱང་བརྙེད་རྒྱུ་མི་འདུག་པས་རང་གི་ཤ་སྐལ་འབུལ་རྒྱུ་མེད་པར་
རང་དགར་སྡོད་ཐབས་བྲལ་བས་རང་གི་བཟའ་ཟླ་མི་འབུལ་ཐབས་མེད་བྱུང་།”
ཞེས་བཤད་དེ་སྐད་ཆེན་པོས་ངུས། དེ་ནས་བུད་མེད་གཞན་ཞིག་གིས་ཡར་
ལངས་ཏེ་“ ཕྱག་འབུལ་ཞིག་ཞུས་ཏེ་གཙོ་མོ་རིན་པོ་ཆེ་མཁྱེན། ཨ་ཅག་ཚེ་རིང་
མཚོ་མོ་ནི་ནམ་རྒྱུན་ནས་སྤྱི་སེམས་ཆེ་ལ་སྤྱི་པའི་སྒྲིག་ཁྲིམས་དང་རྩ་བ་ནས་
འགལ་མ་མྱོང་བ་ཞིག་ཡིན། དེ་རིང་ཡང་སྒྲིག་ལམ་ནས་མ་འགལ་བའི་ཆེད་དུ་
རང་གི་བཟའ་ཚང་བློས་གཏོང་བྱེད་པ་འདི་ནི་ལྷག་བསམ་ཅན་ཞིག་ཡིན་པས་
ཁོང་གི་ ཤ་ སྐལ་དེ་ད་ ལམ་ཐེངས་གཅིག་ རིང་ཆག་ཡང་གནང་སྐྱོང་ཡོད་པ་
མཁྱེན་” ཞེས་བཤད་པས་གཤམ་ནས་བུད་མེད་གཞན་མང་པོ་ཞིག་ནས་ཀྱང་
ཡར་ལངས་ནས་ཕྱག་འབུལ་ཞུས་ཏེ་ “ ད་ལན་ཐེངས་གཅིག་རིང་ཆག་ཡང་
131



གནང་སྐྱོང་ཡོད་པ་མཁྱེན་” ཞེས་བཤད་པས་གཙོ་མོས་“ ང་ཡང་ཁོང་ཁག་པོ་
བཟོ་འདོད་མི་འདུག་ཀྱང་ད་ལམ་ཁོང་ལ་ཆག་ཡང་བཏང་ན་རྗེས་སུ་གཞན་དག་
གིས་ཀྱང་མིག་བལྟོས་ངན་པ་བཟུང་སྟེ་འདི་ལྟར་ཤ་སྐལ་མ་བསྒྲུབས་པར་ཆག་
ཡང་དགོས་ཚུལ་བརྗོད་ན་ཇི་ལྟར་བྱེད་དགོས་སམ།”ཞེས་བཤད་པས་བུད་མེད་
གཞན་པ་ཚོས་“ ད་ལམ་ཐེངས་གཅིག་ཆག་ཡང་གནང་རོགས། རྗེས་སུ་ང་ཚོ་
སུས་ཀྱང་འདི་ལྟར་མི་བྱེད་ པའི་ དམ་བཅའ་འཇོག་རྒྱུ་ཡིན་” ཞེས་མགྲིན་
དབྱངས་གཅིག་གྱུར་གྱིས་བཤད། གཙོ་མོས་ “ ད་འོ་ན་ཁྱོད་ཚོས་བཤད་པ་
ལྟར་ད་ལམ་ཐེངས་གཅིག་རིང་ཚེ་རིང་མཚོ་མོའི་ ཤ་སྐལ་ཆག་ཡང་གཏོང་རྒྱ་
ཡིན། རྗེས་སུ་སུས་ཀྱང་ད་ལམ་གྱི་གནས་ཚུལ་ཁ་ལ་ཁྱེར་ནས་ཤ་སྐལ་ཆད་ལུས་
སུ་མི་འཇོག་རྒྱུའི་ཁ་སྟོང་པའི་དམ་བཅའ་ཙམ་གྱིས་མི་འགྲིག་པས་ཡིག་ཐོག་གི་
ཁས་ལེན་གན་རྒྱ་ཞིག་འཇོག་དགོས་པས་གཡང་འཛོམས་ལགས་ཀྱིས་གན་རྒྱ་
ཞིག་བྲིས་ནས་དེའི་ཐོག་འདིར་འདུས་ཚང་མས་མིང་རྟགས་འགོད་དུ་འཇུག་རྒྱུ་
ཡིན་” ཞེས་བཤད། དེ་མ་ཐག་གྲལ་འགོའི་བུད་མེད་དེས་སྣག་ཤོག་བཏོན་ཏེ་
གན་རྒྱ་བྲིས་པ་ནི་འདི་ལྟར།
གཙོ་མོ་ རིན་པོ་ཆེས་དབུས་འདིར་བཞུགས་དཔོན་མོ་ ལྷན་རྒྱས་ ཀྱི་
ཞབས་དྲུང་དུ། །
མིང་རྟགས་གཤམ་གསལ་ནས་བློས་བླངས་འགྱུར་མེད་ཀྱི་གན་རྒྱ་གཙང་
འབུལ་ཞུ་སྙིང་། ད་ལམ་དོ་བདག་ཚེ་རིང་མཚོ་མོའི་ཤ་སྐལ་བོར་བརླག་ཏུ་སོང་
སྟེ་ཇི་ཙམ་བཙལ་ཡང་མ་བརྙེད་པར་འུ་ཐུག་ཐབས་ཟད་ཀྱིས་རང་གི་བཟའ་ཟླ་
ཤ་སྐལ་དུ་མི་འབུལ་ཐབས་མེད་བྱུང་བ་ལ་འདིར་འདུས་སྐྱིད་སྡུག་གི་གྲོགས་མོ་
ཡོངས་ནས་སེམས་ཀྱིས་མ་བཟོད་པར་མགྲིན་དབྱངས་གཅིག་གྱུར་གྱིས་ཁོང་གི་
བཟའ་ཟླ་ཤ་སྐལ་དུ་འབུལ་མ་དགོས་པར་ད་ལམ་ཐེངས་གཅིག་རིང་ཁོང་གི་ཤ་
སྐལ་ཆག་ཡང་ཡོང་བ་ཞེས་གསོལ་བ་རྩེ་གཅིག་ཏུ་བཏབ་པ་བཞིན་ གཙོ་མོ་
132



མཆོག་ནས་ཐུགས་བརྩེ་བ་ཆེན་པོའི་ཀློང་ནས་མ་འདོར་བར་དགོངས་ཡངས་
དཀྱེལ་ཆེའི་ཐོག་ནས་ད་ལམ་ཚེ་རིང་མཚོ་མོའི་ཤ་སྐལ་ཆག་ཡང་བཀྲིན་བླ་མེད་
དུ་ཆེ་བྱུང་བས་གུས་མོ་འདིར་འདུས་ཡོངས་ནས་བཀྲིན་སྙིང་བཅངས་ཞུ་རྒྱུ་མ་
ཟད། སླད་སུ་ཐད་ནས་ཀྱང༌། དྲིན་ལག་རྡོ་རྡུང་དུ་མ་སོང་བར་རང་རང་གི་ཤ་
སྐལ་དུ་ཐོག་འཕྲལ་སྒྲུབ་ཞུ་རྒྱུ་ལས་ད་ལམ་ཆག་ཡང་གནང་བ་ཁ་ལ་ཁྱེར་ནས་དེ་
དུས་འདི་མིན་དང་ང་ཡིན་ཁོ་ཡིན་སོགས་ཤ་སྐལ་འབུལ་རྒྱུར་ཀ་ཀོར་རྩ་བ་ནས་
མི་བྱེད་ཅིང་། གལ་ཏེ་དོ་བདག་སུ་ཐད་ནས་གན་དོན་འདི་དང་འགལ་རིགས་
ཤར་ཚེ་བཀའ་ཆད་ཅི་བརྩལ་དང་དུ་ལེན་རྒྱུའི་འགན་ལེན་ཞུ་རྒྱུའི་དོ་བདག་སོ་
སོའི་རྟགས། ས་བྱི་ཟླ་ཚེས་བཟང་པོར་ཕུལ། ཞེས་བྲིས་པའི་ཐོག་ཚང་མས་
མིང་རྟགས་བཀོད་ནས་གཙོ་མོར་ཕུལ། གཙོ་མོས་གན་རྒྱ་དེ་ཚང་མས་གོ་བ་
ཞིག་བཀླགས་ཏེ་“ ཚང་མས་གོ་བྱུང་ངམ། ཤོག་བུ་དཀར་པོའི་ཐོག་ཡི་གེ་ནག་
པོ་འཁོད་པའི་གན་རྒྱ་བཞག་པ་ལྟར་དོན་ལ་གནས་པ་དགོས་པས་ཚང་མས་
ཡིད་ལ་ཞོག་ཅིག ཚེ་རིང་མཚོ་མོ་ཡང་དུ་གིན་མ་བསྡད་པར་རང་གི་ཁྱོ་བོ་རང་
ཁྱིམ་དུ་སྐྱོལ་ཅིག” ཅེས་བཤད་པས་མོས་དགའ་མཆོངས་ ཤིག་བརྒྱབ་ནས་
བཀྲིན་ཆེ་ཞེས་བཤད་དེ་ཁྱོ་བོ་ཕྲག་ཏུ་བཀལ་ནས་རང་ཁྱིམ་དུ་བསྐྱལ། དེ་ནས་
གཙོ་མོས་“ དོ་ནུབ་ཤ་སྐལ་མེད་པར་དཀར་སྐྱོང་ཡིན་པས་ཇ་ཆང་ལ་ལོངས་སུ་
སྤྱད་དེ་དགའ་དགའ་སྤྲོ་སྤྲོ་གནང་རོགས་” ཞེས་བཤད་དེ་ཐམས་ཅད་ཇ་ཆང་
འཐུང་བཞིན་དུ་ནམ་མ་ལངས་ཙམ་བར་གླུ་ དང་ གར་ལ་རོལ་ནས་བསྡད།
ནམ་ལངས་ལ་ཉེ་བའི་ཚེ་ཐམས་ཅད་སོ་སོར་ལོག་ཅིང་། གཙོ་མོ་ཡང་སྔར་
བཞིན་སྐམ་ལ་བཞོན་ནས་འཁོར་བུད་མེད་བཞི་དང་བཅས་ཏེ་རང་གནས་སུ་
ལོག གཙོ་མོ་སྡོད་གནས་སུ་སླེབས་པ་དང་སྐྱེལ་མཁན་བཞི་པོ་ཡང་གཙོ་མོར་
ཕྱག་འབུལ་ཞུས་ཏེ་རང་གནས་སུ་ལོག བུད་མེད་དེ་དག་མཐོང་རྒྱུ་མེད་པར་
གྱུར་རྗེས་གཙོ་མོས་སྒམ་ཁ་ཕྱེ་ནས་རྒྱལ་མཚན་གྱི་གོང་བ་ནས་བཟུང་སྟེ་སྒམ་གྱི་
133



ནང་ནས་བཏོན་ཏེ་““ ད་ནམ་ལངས་གྲབས་འདུག ཁྱོད་རང་ཁྱིམ་དུ་ལོག་གི་
མིན་ནམ་” ཞེས་བཤད། རྒྱལ་མཚན་གྱིས་“ འདི་རྨི་ལམ་མ་ཡིན་ནམ་” ཞེས་
བཤད་པས་རྒན་མོས་ཁོ་ལ་འགྲམ་ལྕག་ཚ་ཐག་ཆོད་ཅིག་ཞུས་ཏེ་““ ཚ་བྱུང་ངམ།
རྨི་ལམ་རེད་དམ་”” ཞེས་བཤད་པས་རྒྱལ་མཚན་གྱིས་“ རྨི་ལམ་མིན་པ་འདྲ།
སྲོག་སྐྱོབ་གནང་བ་བཀྲིན་ཆེ་” ཞེས་བཤད། ཡང་རྒན་མོས་“ ཁྱོད་ཀྱིས་མདང་
ནུབ་ཀྱི་གནས་ཚུལ་རྣམས་སུ་ཞིག་ལ་ཡང་བཤད་མི་ཆོག གལ་ཏེ་ཁྱོད་ཀྱིས་
གཞན་ལ་བཤད་ན་ངས་སྤང་གདན་བརྡབས་ཐེངས་གཅིག་ལ་ཁྱོད་ཤ་སྐལ་དུ་
ལེན་རྒྱུ་ཡིན་” ཞེས་བཤད། ཁོས་“ ངས་སུ་ལ་ཡང་ཤོད་ག་ལ་ཕོད། བཀའ་
དྲིན་སྙིང་བཅངས་ཞུ་བ་ལས་དྲིན་ལག་རྡོ་རྡུང་ག་ནས་ཞུ་་་ ཞེས་བརྗོད་ནས་
ཕྱག་འབུལ་ཞིག་ཞུས་ནས་རང་ཁྱིམ་གྱི་ཕྱོགས་སུ་རྒྱུག ཁྱིམ་དང་ཉེ་བར་འབྱོར་
བའི་ཚེ་ཁྱིམ་གྱི་སྒོ་རྩར་སྒྲོལ་དཀར་ལངས་ནས་རྒྱལ་མཚན་བསྒུགས་ནས་བསྡད་
ཡོད་པ་མཐོང༌། སྒྲོལ་ དཀར་ནི་མཚན་ གང་ངུས་ནས་མིག་ གཉིས་ སྐྲངས་
འབོས་ཀྱིས་རྒྱལ་མཚན་འགྲམ་དུ་འབྱོར་ཡང་ངོ་མ་ཤེས་པར་ད་དུང་རྒྱང་ལྟ་
བྱེད། རྒྱལ་མཚན་གྱིས་ “ སྒྲོལ་དཀར་ལགས། ང་འདིར་ཡོད་” ཅེས་ཐེངས་
གཉིས་བོས་ནས་སྒྲོལ་དཀར་གྱི་ལག་ནས་བཟུང་སྟེ་དཀྲུག་དཀྲུག་བཏང་བས་
གཞི་ནས་རྒྱལ་མཚན་གྱི་མགུལ་ལ་འཁྱུད་ནས་་་ འདི་དངོས་འབྲེལ་རེད་དམ་རྨི་
ལམ་མ་རེད་དམ་” ཞེས་བརྗོད་ནས་སྐད་ཆེན་པོས་ངུས། སྐབས་དེར་གྲོང་པ་
ཁྱིམ་མཚེས་རྣམས་ཀྱང་དོན་ནས་ཁོང་གཉིས་ནང་དུ་འཁྲིད། གྲོང་པ་ཁྱིམ་
མཚེས་རྣམས་ཀྱིས་རང་རང་གི་ནང་ནས་ཇ་ཆང་དང་ཁ་བཏགས་ཁྱེར་ནས་
རྒྱལ་མཚན་འདྲེ་མོའི་ཁ་ནས་ཐར་བར་བཀྲ་ཤིས་བདེ་ལེགས་ཞུས། ཁོང་ཚོས་
ས་ ད་ནི་རྒྱལ་མཚན་ལགས་ཤི་དུར་ཁུངས་ནས་ལོག་ཕེབས་པ་ཡིན་པས་ད་ནས་
བཟུང་ཁོང་གི་མཚན་ལ་རྒྱལ་མཚན་ཤི་ལོག་ལགས་ཞུ་རྒྱུ་ཡིན”ཞེས་བརྗོད་ཅིང་
དེ་ནས་བཟུང་ཁོང་ལ་རྒྱལ་མཚན་ཤི་ལོག་ཅེས་བརྗོད་དོ། །
134



རྐྱེན་ངན་གྲོགས་སུ་གྱུར་པ།
2
22}
སྔར་ཡུལ་ཞིག་ལ་གྲོགས་པོ་གཉིས་ཡོད། གཅིག་གི་མིང་ལ་བློ་བཟང་
དང་ཅིག་ཤོས་ལ་དོན་གྲུབ་ཟེར། ཁོང་གཉིས་ཆུང་ངུའི་དུས་ནས་མཉམ་དུ་
རྩེད་མོ་རྩེ་བ་དང༌། མཉམ་དུ་བ་ལང་འཚོ་བ། མཉམ་དུ་མེ་ཤིང་འཐུ་བ་
སོགས་བྱེད་པ་དང་ཆེན་པོ་ཆགས་རྗེས་ཀྱང་རང་རང་གི་ཁྱིམ་དུ་ལྟོ་ཞིམ་པ་འདྲ་
ཡོད་ན་ཕན་ཚུན་འབོད་རེས་བྱེད་པ་རེད། ཉིན་ཞིག་ཁོང་གཉིས་རི་ལ་མེ་ཤིང་
འཐུ་བར་སོང་། བློ་བཟང་གིས་རིའི་རྨང་ན་རྒོད་པོ་ལྡིང་བ་མཐོང་ནས་དོན་
གྲུབ་ལ་“ལྟོས་དང༌། མ་གིར་རྒོད་པོ་ལྡིང་གིན་འདུག་པས་རི་དྭགས་འདྲ་
གཡང་ལ་ལྷུང་བ་ཡིན་ལས་ཆེ། ལྟ་ཙམ་བྱེད་པར་འགྲོ་” ཞེས་ཟེར་ནས་ཕྱིན་
པས་ན་གྲོག་རོང་ཤིན་ཏུ་གཟར་ཞིང་འདབས་སུ་ཆུ་ཆེན་པོ་དྲག་ཏུ་རྒྱུགས་པ་
ཞིག་གི་འགྲམ་དུ་གླ་བ་ཞིག་ལྷུང་ནས་ཤི་མ་ཐག་པ་ཡིན་པ་ཤེས། འོན་ཀྱང་
གཡང་གཟར་ཆེ་བའི་གྲོག་རོང་དེ་ལྟ་བུར་མི་ལྟ་ཅི། རི་དྭགས་ཀྱང་ལྷུང་ནས་ཤི་
བ་རེད། བློ་བཟང་གིས་དོན་གྲུབ་ལ་“ གྲོགས་པོ་གླ་བ་མ་གི་ཤི་མ་ཐག་པ་ཡིན་
ལ་གླ་ཕོ་ཡང་རེད། འོན་ཀྱང་ལེན་པའི་ཐབས་དཀའ་བས་རང་རེ་གཉིས་མེ་
ཤིང་བླངས་ཏེ་ལོག་ན་དགའ་”ཞེས་སྨྲས། དོན་གྲུབ་ཀྱིས་ཨ་ཙི་གླ་ཕོ་ཞེས་སྨྲས་
ནས་བསམ་བློ་ཞིག་བཏང་རྗེས་བློ་བཟང་ལ་“ ང་གཉིས་ཡུད་ཙམ་བསྡད་ནས་
མ་གི་ལེན་པའི་ཐབས་ཤིག་བསམ་བློ་གཏོང་དང་། གླ་རྩི་ནི་རིན་ཐང་ཆེ་བ་མ་
རེད་དམ” ཞེས་སྨྲས། བློ་བཟང་གིས་བསམ་བློ་ཡུད་ཙམ་བཏང་རྗེས་“ ཐབས་
གཅིག་རང་ཡོད་པ་ནི་སྐེད་པ་ལ་ཐག་པ་བཏགས་ནས་མི་གཅིག་ཐག་ཤུར་ལ་
ཕྱིན། མ་གིར་སླེབས་རྗེས་གླ་རོ་ལ་ཐག་པ་བཏགས་ཏེ་ཡར་འཐེན་རྒྱུ་རེད།
135



འོན་ཀྱང་མི་གཅིག་གིས་གླ་རོ་ཡར་འཐེན་ཐུབ་ཨེ་ཡོང་” ཞེས་བརྗོད། དོན་
གྲུབ་ཀྱིས་“ འཐེན་ཐུབ་ཀྱི་རེད། ཐུབ་ཀྱི་རེད། ངས་ཡར་འཐེན་ཆོག་” ཅེས་
བཤད། བློ་བཟང་གིས་“ འོ་ན་དེ་ལྟར་བྱེད་” ཅེས་བཤད་ནས་རང་གི་སྐེད་
པར་ཐག་པ་བརྒྱབ་ནས་མར་བབས། བླ་རོ་ལ་ཐག་པ་བཏགས་ཏེ་དོན་གྲུབ་
འཐེན་དུ་བཅུག དོན་གྲུབ་ཀྱིས་ཤུགས་ཡོད་ཚད་བཏོན་ནས་གླ་རོ་ཡར་འཐེན།
གླ་རོ་སྟེང་དུ་ཐོན་པ་དང་དོན་གྲུབ་ལ་བསམ་ངན་ཞིག་འཁོར། གླ་རྩི་ནི་རིན་
ཐང་ཆེན་པོ་རེད། གལ་སྲིད་གླ་རྩི་འདི་ང་གཅིག་པུར་བདག་པ་ཡིན་ན་ངས་
འདི་བཙོངས་ནས་མ་རྩ་བྱས་ཏེ་ཚོང་ཞིག་བརྒྱབ་ན་མེ་ཤིང་བཏུས་ནས་འཚོ་བ་
ལས་ལེགས། བློ་བཟང་ཁོ་གྲོག་རོང་མ་གིར་བཞག་ནས་ཁོ་ལ་ཐག་པ་མ་བཏང་
ན་ཁོ་ལ་གཤོག་པ་ནི་མེད། ད་རེས་གླ་རྩིའི་ཆེད་དུ་གྲོགས་པོ་བློས་གཏོང་བ་ལས་
འོས་མེད་སྙམ་ནས་ཁོས་བློ་བཟང་ལ་ཐག་པ་མ་བཏང་བར་བླ་རོ་ཁྱེར་ནས་ཁྱིམ་
དུ་ལོག བློ་བཟང་ནི་དོན་གྲུབ་ཀྱིས་ཐག་པ་གཏོང་རྒྱུར་ཡུན་རིང་སྒུག་ཀྱང་ཐག་
པ་གཏོང་མཁན་མེད། སྐད་བཏང་ཡང་ལན་འདེབས་མཁན་མ་བྱུང་བས་
གྲོགས་པོས་རང་ཉིད་དོར་ནས་ཕྱིན་པ་གཞི་ནས་ཤེས་ཏེ་“ ད་ཅི་དྲག་གྲོག་རོང་
འདི་ནས་ཐར་བའི་ཐབས་ནི་དབེན། ད་ནི་གྲོག་རོང་འདིའི་ནང་ཤི་རྒྱུ་སྒུག་རྒྱུ་
ལས་མེད། ཁྱིམ་དུ་ཡོད་པའི་མ་རྒན་དང༌། གཅུང་མོ་གཉིས་སྤྲང་ལ་གྱུར་རྒྱུ་
ཡིན་པས་སྙིང་རེ་རྗེ་”ཞེས་སེམས་སྡུག་ཚད་མེད་ཀྱི་ངང་དུ་ས་ཡང་རུབ། མུག་
ནག་གི་ཁྲོད་དུ་མཐོང་རྒྱུ་ནི་གང་ཡང་མེད་ལ། ཐོས་རྒྱུ་ནི་ཆུ་ཀླུང་ཆེན་པོའི་སྒྲ་
ཙམ་ཡིན། དེ་ལྟར་སེམས་སྡུག་དང་འཇིགས་སྐྲག་གི་ངང་མཚན་གཅིག་འཁྱོལ་
ཙམ་བྱུང༌། ཉིན་གཉིས་པར་ཉི་མ་ཤར་བ་དང་གྲོག་རོང་དེར་སྐོར་བ་ཞིག་
བརྒྱབ་ནས་འཛེགས་ས་ཞིག་བཙལ་ཡང་མ་རྙེད། ད་ནི་འདི་ལྟར་སྡུག་བསྔལ་
གྱི་ངང་དུ་ལྟོགས་ཤི་ཐེབས་པ་ལས་ད་ལྟ་ཉིད་དུ་འཆི་བ་དགའ་སྙམ་ནས་དྲག་ཏུ་
རྒྱུགས་པའི་ཆུ་ཀླུང་ཆེན་པོ་དེར་མཆོངས་སོ། །ཁོ་ཆུས་ཁྱེར་ནས་གྲམ་ཁ་ཞིག་
136



ཏུ་ཐོན། ཡར་ལངས་ནས་གོས་རྣམས་ཕུད་ཅིང་གོས་ ཀྱི་ཆུ་རྣམས་བཙིར་
བཞིན་དུ་“ ཡ་ཤི་འདོད་མེད་ན་ཆུ་ལ་མཆོངས་ཀྱང་ཤི་མ་སོང་” ཞེས་ཆིག་ལབ་
རྒྱག་བཞིན་རྡོ་ཞིག་ལ་སྔས་བྱས་ཏེ་ཉལ་ནས་བསྡད། གཉིད་ཁུག་གྲབས་བྱེད་
པའི་སྐབས་སུ་མིའི་སྐད་སྒྲ་ལྟ་བུ་ཞིག་ལྷང་ལྷང་དུ་ཐོས། ཁོས་རྣ་བ་གཏད་དེ་
ཉན་པས་སྐད་ཆ་ཤོད་མཁན་ནི་རང་དང་ཐག་མི་རིང་བའི་སར་ཡིན་ལ་མགོ་བོ་
བཏེགས་ནས་ལྟ་སྐབས་མིའི་གྲིབ་མ་ཙམ་ཡང་མཐོང་རྒྱུ་མེད། ཁོས་ཞིབ་པར་
ཉན་དུས་ཁོ་དང་ཉེ་བའི་ས་ན་ངང་པ་འགའ་ཡོད་པ་རྣམས་གླེང་མོལ་བྱེད་པ་
མཐོང༌། ཁོ་ཡ་མཚན་སྐྱེ་བཞིན་དུ་ཉན་ནས་བསྡད་པས་ངང་མོ་ཞིག་གིས་
“ ཁྱོད་རང་དེང་སང་འདི་འདྲའི་མ་སྐྱིད་པ་གང་བྱས་སམ” ཞེས་ཟེར། ངང་པ་
ཕོ་དེས་“ ལུང་པ་འདིའི་མདའ་མ་གིར་ཡུལ་གྲུ་ཆེན་པོ་ཞིག་ཡོད། ཡུལ་དེའི་
རྒྱལ་པོ་དེ་ནི་འབངས་མི་སེར་ལ་ཧ་ཅང་བྱམས་པ་ཞིག་ཡིན། རྒྱལ་པོ་ཁོང་ལ་
སྲས་མོ་གཅིག་མ་གཏོགས་མེད། དེའང་སྙུན་གཞི་ལྕི་མོ་ཞིག་ཕོག་ནས་སྨན་
བཅོས་རིམ་གྲོ་ཇི་ལྟར་བྱས་ཀྱང་རྔོ་མ་ཐོགས་པར་ཉེན་ཁ་ཆེ་སྒང་ཡིན། དེ་ལ་
ཕན་པའི་ཐབས་ཤིག་ཡོད་ཀྱང་ཁོ་ཚོས་རང་རེའི་སྐད་མི་ཤེས་པས་ད་ནི་སྲས་མོ་
དེ་འཆི་བ་ལས་སྐྱོབ་ཐབས་བྲལ་སྙམ་ནས་སེམས་མ་སྐྱིད་” ཅེས་སྨྲས་པས་ངང་
མོས་“ ཐབས་དེ་ཅི་འདྲ་ཞིག་རེད་” ཅེས་དྲིས་པར་ངང་པ་ཕོ་དེས་“ རྒྱབ་རི་ལ་
བལྟས་ཏེ་རི་ཕ་གིའི་རི་སྐེད་དུ་རྒོད་ཚང་ཞིག་ཡོད། དེ་ནས་རྒོད་བྲུན་སོས་པ་
ཞིག་བླངས་ཏེ་རྒྱལ་པོའི་སྲས་མོར་ཕུལ་ན་སེང་དྲག་ཏུ་འགྲོ་ཐུབ་” ཅེས་བརྗོད།
ངང་མོ་དེས་“ རྒོད་བྲུན་སོས་པ་ག་འདྲ་བྱས་ནས་ལེན་ཐུབ་” ཅེས་དྲིས་པས་
ངང་པ་ཕོ་དེས་“ རྒོད་ཚང་གི་ཁ་འོག་གི་ཐད་དུ་དོང་ཞིག་དྲུས། དེའི་ནང་དུ་
འཛུལ་ནས་སྟེང་དུ་གཡམ་པ་ཞིག་བཀབ་ནས་མཚན་མོ་གཅིག་སྡོད་དགོས།
སང་ཉིན་རྒོད་པོ་འཕུར་བ་དང་ཆབས་ཅིག་རྒོད་བྲུན་ཞིག་ཐག་སྒྲ་དང་བཅས་
གཡམ་པའི་ཁར་ལྷུང་གི་རེད། དེ་ཁྱེར་ནས་རྒྱལ་པོའི་སྲས་མོར་ཕུལ་ན་སྲས་
137



མོའི་སྙན་གཞི་དྲག་ངེས་ཀྱང་ ཐབས་འདི་ཁོ་ཚོས་མི་ཤེས། རང་རེས་བཤད་
ཀྱང་ཁོ་ཚོས་མི་གོ སྲས་མོ་བཟང་མོ་དེ་དུས་མིན་འཆི་བ་འབྱུང་བ་སྙིང་རེ་རྗེ་
ཨང་” ཞེས་ཟེར་བ་བློ་བཟང་གིས་གསལ་པོར་ཐོས་པས་ཁོའི་སེམས་ལ་རྒྱལ་
པོའི་སྲས་མོ་མྱུར་སྐྱོབ་བྱེད་རྒྱུ་དེ་ནི་དོན་ཧ་ཅང་གལ་ཆེན་ཞིག་རེད་སྙམ་ནས་
མྱུར་བར་ལངས་ཤིང་གོས་རྣམས་གྱོན་ཏེ་རི་དེར་འཛེགས་ནས་རྒོད་ཚང་གི་ཐད་
དུ་ངང་པ་ཕོ་ཡིས་གླེང་བ་ལྟར་བྱས་ནས་ནུབ་གཅིག་བསྡད། ཉི་མ་ཤར་བ་དང་
རྒོད་པོ་འཕུར་ཞོར་དུ་ཐག་སྒྲ་དང་བཅས་ཏེ་རྒོད་བྲུན་ཞིག་རྡོ་གཡམ་གྱི་ཐོག་ཏུ་
ལྷུང་། ཁོས་རྒོད་བྲུན་དེ་ཁྱེར་ནས་མགྱོགས་པོར་ཕྱིན་ཏེ་རྒྱལ་པོའི་ཕོ་བྲང་གི་སྒོ་
ཁར་སོང་ནས་“ རྒྱལ་པོའི་སྲས་མོའི་སྙུན་གཞི་ངས་བཅོས་ཐུབ” ཅེས་བཤད།
སྒོ་སྲུང་བས་དེ་དོན་རྒྱལ་པོར་གསོལ། རྒྱལ་པོས་“ མི་དེ་ཡར་བོས་ཤོག་” ཅེས་
གསུངས། རྒྱལ་པོས་ཁོ་མཐོང་རྗེས་སེམས་སུ་གཞོན་ནུ་འདི་ནི་ཨེམ་ཆི་ཤེས་
མཁན་གྱི་བཟོ་ལྟ་བུ་ཞིག་མི་འདུག འོན་ཀྱང་ལེགས་ཉེས་ག་རེ་བྱུང་ཡང་ཁོ་
རང་སྨན་བཅོས་བྱེད་དུ་བཅུག་ན་དགའ་སྙམ་ནས་བློ་བཟང་ལ་ལྟ་རུ་བཅུག
ཁོས་ལྟ་ཙམ་བྱས་རྗེས་རྒོད་བྲུན་དེ་སྲས་མོའི་ཁ་ལ་བླུགས་པས་སྲས་མོ་སྐྱུག་པ་
མང་པོ་ཤོར། ཉིན་གཉིས་པར་ཟས་ཀྱི་དང་ཁ་འབྱེད། ཉིན་ཤས་སོང་རྗེས་
སེང་དྲག་ཏུ་སོང་བས་རྒྱལ་པོ་ཡབ་ཡུམ་བློན་པོ་དང་བཅས་པ་ཤིན་ཏུ་དགའ་
ནས་ཁོ་སྲས་མོའི་མག་པ་བྱེད་དུ་བཅུག སྲས་མོ་དེའང་ཁོ་ནི་རང་གི་སྲོག་སྐྱོབ་
མཁན་ཡིན་པས་ཤིན་ཏུ་དགའ་པོ་བྱེད་པ་དང་ཁོ་ནི་སྲས་མོའི་མག་པ་བྱེད་རྒྱུ་
བྱུང་བས་དེ་བས་མི་དགའ་བ་ག་ལ་སྲིད། དེ་ལྟར་དགའ་སྐྱིད་ཀྱི་ངང་དུ་དུས་
ཚོད་སོང་བ་ཡང་མ་ཚོར། ལོ་གཅིག་འཁོར་བའི་ཉིན་དེར་རྒྱལ་པོའི་སྲས་མོས་
བློ་བཟང་ལ་ “ དེ་རིང་ནི་ཤིན་ཏུ་བཀྲ་ ཤིས་པའི་ཉིན་ཞིག་ཡིན་པས་ཁྱེད་ཀྱིས་
མཆོད་ཆང་འདི་མཆོད་དང་” ཞེས་གསེར་གྱི་ཁྱུང་ཕོར་བདུད་རྩིའི་རོ་བཅུད་
དང་ལྡན་པའི་ཆང་གིས་རབ་ཏུ་བསྐངས་ནས་བཏེགས་པས་བློ་བཟང་གིས་ཁྱུང་
138



ཕོར་ལག་ཏུ་བླངས་ཏེ“ བཀྲ་ཤིས་པའི་ཉིན་གང་ཞིག་ལགས་” ཞེས་ཟེར། སྲས་
མོས་“ དེ་རིང་ནི་ཁྱེད་ཕོ་བྲང་དུ་ཕེབས་ནས་ངའི་སྲོག་བསྐྱབས་ཏེ་ལོ་གཅིག་
འཁོར་བའི་ཉིན་མོ་རེད” ཅེས་བཤད། བློ་བཟང་ཧོན་ཐོར་བ་ལྟར་བྱས་ནས་
རང་ཉིད་རྒྱལ་པོའི་ཕོ་བྲང་དུ་བདེ་ཞིང་སྐྱིད་པས་དུས་ཚོད་སོང་བ་ཡང་མ་ཚོར།
ཁྱིམ་དུ་མ་རྒན་དང་གཅུང་མོ་གཉིས་སྡུག་བསྔལ་གྱིས་མནར་བཞིན་དུ་གནས་
པའང་བརྗེད་པས་བདག་ནི་དུད་འགྲོའི་རིགས་སུ་གྱུར་པའི་བྱ་ངང་པ་དེ་དག་
ལས་ཀྱང་དམན་པ་ཞིག་གོ་སྙམ་ནས་མིག་ཆུ་ཤོར་བས་རྒྱལ་པོའི་སྲས་མོ་དེས་
“ ཁྱེད་འདི་འདྲ་མཛད་པ་ཅི་ཉེས་” ཞེས་དྲིས་པར་བློ་བཟང་གིས་རང་གི་
གནས་ལུགས་རྣམས་འགོ་ནས་མཇུག་བར་བཤད། སྲས་མོས་“ དེ་ལ་སེམས་
སྡུག་མཛད་དོན་མེད། བདག་ གིས་ཡབ་ལ་ཞུས་ཏེ་ཁྱེད་ཁྱིམ་དུ་ཡུམ་དང་
གཅུང་མོ་མཇལ་བར་ཕེབས་པས་ཆོག་” ཅེས་བརྗོད་དེ་ཡབ་ཀྱི་དྲུང་དུ་སོང་ནས་
རྒྱུ་མཚན་རྣམས་ཞུས། རྒྱལ་པོས་བློ་བཟང་མདུན་དུ་བོས་ནས་“ ཁྱོད་ནི་ངའི་
བུ་མོ་འཆི་བ་ལས་སྐྱོབ་པའི་དྲིན་ཅན་ཡིན་ལ་ད་ལྟ་ནི་བུ་མོའི་མག་པ་ཡང་ཡིན།
བདག་ནི་ལོ་ན་རྒན་པས་སླད་རྒྱལ་ཁབ་ཀྱི་བྱ་བའི་འཁུར་ཁྱོད་ལ་སྤྲོད་རྒྱུ་ཡིན།
ད་རེས་ཁྱོད་མགྱོགས་པར་སོང་ལ་མ་རྒན་དང་གཅུང་མོ་ལ་ཚེ་གང་འདང་བའི་
ཟས་ནོར་བང་མཛོད་ལས་བཏོན་ཏེ་འཁུར་ལ་ཁྱོད་ཚུར་འཁོར་མཚམས་སྲིད་ཁྲི་
མངའ་གསོལ་བྱ་རྒྱུ་ཡིན། བདུན་ཕྲག་གཅིག་ནས་མ་འགྱངས་པ་ ཕྱིར་ལོག་
དགོས་”ཞེས་སྨྲས་ཏེ་བློ་བཟང་ལ་འཁོར་བཅུ་ཕྲག་གིས་བསྐོར་ནས་ནོར་རྫས་
དྲེལ་རྒྱབ་མང་པོ་དང་བཅས་རང་ཡུལ་དུ་གཉེན་འཕྲད་དུ་བཏང་ངོ༌། ། ཁོང་
རྣམས་དཔག་ཚད་གཅིག་ཙམ་སླེབས་རྗེས་བློ་བཟང་གི་སེམས་སུ་རང་གི་ཁྱིམ་
དུ་འདི་རྣམས་ལ་ལྟོ་སྐོལ་བྱེད་ཀྱི་མེ་ཤིང་ཙམ་ཡང་མེད་པར་ངེས་པས་སྔོན་དུ་
སོང་ནས་མེ་ཤིང་ཕྲན་བུ་གཅོད་པར་འགྲོ་དགོས་སྙམ་ནས་འཁོར་རྣམས་ལ་
“ ཁྱོད་རྣམས་རྗེས་སུ་ག་ལེར་ཤོག་ཅིག ང་སྔོན་དུ་མ་ཕྱིན་ན་སྒོ་རྩར་མི་རྟ་མང་
139



པོ་འདི་འདྲ་གློ་བུར་དུ་སླེབས་དུས་མ་རྒན་ལ་འཇིགས་སྐྲག་ཡོང་རྒྱུ་རེད་་་ ཅེས་
སྔོན་དུ་སོང་། ཁྱིམ་དུ་སླེབས་སྐབས་མ་རྒན་དང་གཅུང་མོ་གཉིས་ཀ་བསྡད་
མེད་པས་ཁ་ཕྱིར་བསྐོར་ནས་འཚོལ་བར་འགྲོ་བསམ་པའི་སྐབས་སུ་མ་རྒན་དང་
གཅུང་མོ་ལྟོ་སློང་བར་སོང་ནས་ཕྱིར་ལོག་པ་དང་ཐུག ཁོ་དགའ་སྐྱོ་འགྲན་པ་
བཞིན་བྱུང་ནས་ཕར་མཆོངས་ཏེ་“ ཨ་མ་” ཞེས་མ་རྒན་ལ་འཐམས། མ་རྒན་
སེམས་ལ་བདག་གི་བུ་ནི་སྔར་ནས་ཤི་ཟིན། ང་ལ་ཨ་མ་ཞེས་འབོད་པའི་སྐྱེ་བོ་
གཟུགས་བཟང་ཞིང་རྒྱན་གོས་ཕུན་སུམ་ཚོགས་པ་འདི་ལྟ་བུ་ཅི་ཡིན་ནམ་སྙམ་
སྟེ་ཅི་བྱ་གཏོལ་བྲལ་དུ་གྱུར། བློ་བཟང་གིས་རང་གི་ཨ་མས་རང་ཉིད་ངོ་མ་ཤེས་
པའི་ཚུལ་དེ་མཐོང་ནས་མིག་ཆུ་གཏོང་བཞིན་དུ་“ ཨ་མ། ང་ནི་ཁྱེད་ཀྱི་བུ་བློ་
བཟང་ཡིན་” ཞེས་སྨྲས་པས་ཨ་མས་“ ཅི་ཟེར། བློ་བཟང་ཤི་ཟིན་པ་རེད་”
ཅེས་བརྗོད། བློ་བཟང་གིས་“ ང་ཤི་མེད། རྐྱེན་ངན་གྲོགས་ཤར་གྱི་གནས་
ཚུལ་ངོ་མཚར་ཅན་འདི་འདྲ་འདི་འདྲ་བྱུང་། སང་ཉིན་རང་རེའི་ཁྱིམ་དུ་ངའི་
མི་རྟ་མང་པོ་ཡོང་བ་ཡོད་པས་ང་སྔོན་ལ་མེ་ཤིང་གཅོད་དུ་འགྲོའོ་” ཞེས་བརྗོད་
ནས་སྟ་རེ་ཞིག་བླངས་ཏེ་རི་ལ་ཤིང་གཅོད་པར་སོང༌། རི་རྩེར་སླེབས་རྗེས་ཤིང་
སྡོང་ཆེན་པོ་ཞིག་ཡོད་པ་དེ་ལ་སྟ་རེ་ལན་འགའ་ཞུས། སྡོང་རྒན་དེའི་ཁོག་པ་
ནས་གློ་བུར་དུ་དྲང་སྲོང་མགོ་བོ་དུང་ལྟར་དཀར་བ། མིག་གཡུ་ལྟར་སྔོ་བ།
དཔྲལ་བ་གཉེར་མས་གང་བ། ཨོག་ཚོམ་དཀར་པོ་རྐེད་པའི་བར་སླེབས་པ་
ཞིག་དོན་ནས་“ ཁྱོད་ཀྱིས་ངའི་སྡོད་ཁང་ལ་སྟ་རེ་གཞུས་ནས་ཅི་བྱེད་” ཅེས་
སྨྲས་པར། བློ་བཟང་གིས་ཕྱག་འཚལ་བཞིན་དུ་“ འདི་ཁྱེད་ཀྱི་བཞུགས་གནས་
ཡིན་པ་བདག་གིས་མ་ཤེས། བདག་གི་ཁྱིམ་དུ་མེ་ཤིང་མེད་པས་ཤིང་ཕྲན་བུ་
གཅོད་པར་ཡོང་བས་སྟ་རེ་གཞུ་བར་ཐལ། ཁྱེད་ཀྱིས་ཅི་ནས་ཀྱང་བཟོད་པར་
མཛོད་ཅིག་” ཅེས་ཞུས། དྲང་སོང་གིས་ཨམ་ཕྲག་ནས་ཤོ་གསུམ་བཏོན་ནས་
ཁོ་ལ་སྤྲད་དེ་ “ ཁྱོད་ ཤིང་གཅོད་མི་དགོས། འདི་དག་ཁྱེར་ནས་ཤོ་རེར་སྨོན་
140



ལམ་རེ་ཐོབ་དང་ཁྱོད་ཅི་འདོད་པ་བཞིན་འབྱུང་ངོ་” ཞེས་གསུངས། ཁོས་
མགྱོགས་པར་ཁྱིམ་དུ་ལོག་ནས་ཕྱོགས་གཅིག་གཡུག་སྟེ་“ འདིར་རྒྱལ་པོའི་ཕོ་བྲང་
དང་འདྲ་བའི་ཁང་པ་ཞིག་ཡོང་བར་ཤོག་” ཅེས་བརྗོད་པས་དེ་མ་ཐག་བ་གམ་
ཅན་གྱི་ཕོ་བྲང་གདུགས་དང་རྒྱལ་མཚན་དང༌། བ་དན་སོགས་ལྷུབ་ལྷུབ་ཏུ་
གཡོ་བ་མཐོ་ཞིང་བརྗིད་ཆགས་པ་རྒྱལ་པོའི་ཕོ་བྲང་དང་མཉམ་པ་ཞིག་བྱུང་།
ཡང་ཁོས་ཤོ་གཉིས་པ་བོར་ནས་“ རྒྱལ་པོ་དང་འདྲ་བའི་ནོར་ལོངས་སྤྱོད་དང་
འབངས་འཁོར་གཡོག་འབྱུང་བར་ཤོག་” ཅེས་བཤད་པས་སྐད་ཅིག་ཉིད་དུ་དེ་
ལྟར་བྱུང༌། ཡང་ཁོས་“ འབངས་འཁོར་འདི་དག་གིས་ངའི་མ་དང་གཅུང་མོར་
བཀུར་བར་གྱུར་ཅིག་” ཅེས་བཤད་པས་མ་དང་གཅུང་མོར་ཀུན་གྱིས་བཀུར་
ཞིང་ཅི་གསུང་དང་དུ་ལེན་པ་ཞིག་བྱུང༌། དེ་ནས་ཅང་མ་འགོར་བས་སྒོ་སྲུང་
བས་“ རྒྱས་སྲས་བློ་བཟང་གི་བློན་པོ་ཡིན་ཟེར་བའི་མི་རྟ་མང་པོ་སྒོ་ཕྱིར་སླེབས་
འདུག” ཅེས་སྙན་སེང་འབྱོར་བས་བློ་བཟང་གིས་ཁོང་རྣམས་ཡར་བོས་ཏེ་ཟས་
ཆང་གིས་སྣེ་ལེན་རྒྱས་པར་བྱས། སྐབས་དེར་དོན་གྲུབ་ཀྱིས་ཡུལ་འདིར་སྔར་
མེད་ཀྱི་ཕོ་བྲང་ཆེན་པོ་དེ་འདྲ་ཞིག་ཇི་ལྟར་བྱུང་ངམ་སྙམ་སྟེ་སྒོ་འགྲམ་ནས་
བལྟས་པས་བློ་བཟང་ཐོག་སྐོར་དུ་འགྲོ་བ་དང་སྐབས་འཁེལ་ཏེ་མཐོང་། བློ་
བཟང་ནི་གྲོགས་པོའི་བྱེད་ སྟངས་ངན་ པ་ སེམས་ ལ་ དྲན་ནས་ ཁ་མི་གྲགས་
བསམས་ནས་མར་བབས་རྩིས་བྱེད་སྐབས་སླར་ཡང་ཁོའི་སེམས་སུ་ང་དང་ཐོག་
དོན་གྲུབ་ཀྱིས་དེ་ལྟར་མ་བོར་ན་ད་ཆ་འདི་འདྲ་ག་ལ་ཡོང༌། ད་ཆ་འདི་འདྲ་
བྱུང་བ་ནི་ཁོའི་དྲིན་ཡིན་པས་ཁོ་ལ་དྲིན་ལན་འཇལ་དགོས་སྙམ་སྟེ་གཡོག་པོ་
ཞིག་དོན་གྲུབ་བོས་པར་བཏང༌། དོན་གྲུབ་སླེབས་ནས་བློ་བཟང་གིས་ཁོ་ལ་སྣེ་
ལེན་བཟང་པོ་བྱས། དོན་གྲུབ་ཀྱིས་རང་གི་སྔར་བྱས་ལ་འགྱོད་སེམས་ཆེན་
པོས་བཟོད་གསོལ་ཞུས་པར་བློ་བཟང་གིས་སྔར་བྱས་ཀྱི་སྐད་ཆ་གླེང་ནས་ཅི་
བྱེད། ཁྱོད་དེ་རིང་འདིར་ངས་གསོལ་སྟོན་ལ་གདན་དྲངས་པ་ལས་གཞན་གྱི་
141



བསམ་པ་གང་ཡང་མེད་ཅེས་སྨྲས་ཏེ་ ཁོ་ ལ་ གསེར་དངུལ་ དང་ དར་ གོས་ལ་
སོགས་པ་མང་ པོ་ སྟེར། དེ་ནས་ཁོ་གཉིས་ཆང་འཐུང་ བཞིན་གླེང་མོལ་ཅི་
རིགས་བྱེད་པའི་སྐབས་སུ་དོན་གྲུབ་ཀྱི་སེམས་སུ་ཁོ་ལ་དེ་ལྟ་བུའི་ཁང་པ་དང་
ལོངས་སྤྱོད་ག་ནས་བྱུང་བ་ཡིན་ནམ་སྙམ་སྟེ་བློ་བཟང་ལ་སྨྲས་པ་“ གྲོགས་པོ།
ཁྱོད་ལ་འདི་ལྟ་བུའི་ལོངས་སྤྱོད་འབྱུང་བའི་རྒྱུ་མཚན་གང་ཞིག་ཡིན་ང་ལ་བཤད་
ན་ཨེ་ཡོང་” ཞེས་བརྗོད་པས་བློ་བཟང་གིས་“ བཤད་ཆོག་” ཅེས་ཤིང་གཅོད་
པར་ཕྱིན་ཚུལ་ནས་ ཤོ་སྦྱིན་ཚུལ་ སོགས་ཞིབ་པར་བཤད་པས་དོན་གྲུབ་ཀྱི་
སེམས་སུ་དེ་འདྲ་ཡིན་ན་ལས་སླ། ཁོའི་འདི་ལས་ལྷག་པ་ཞིག་ངས་ཐུབ་སྙམ་སྟེ་
དེར་ཅུང་ཟད་ཀྱང་སྡོད་མ་ཚུགས་པར་བློ་བཟང་གིས་སྟེར་བའི་དངོས་པོ་རྣམས་
ཁྱེར་ནས་ཁྱིམ་དུ་ལོག་སྟེ་སྟ་རེ་ཞིག་བླངས། དབུགས་ཐེངས་གཅིག་ལ་རི་རྩེར་
འཛེགས། དེར་སླེབས་ནས་ཤིང་སྡོང་དེ་ལ་སྟ་རེ་ཞིག་གཞུས་པས་སྔར་ལྟར་
དྲང་སྲོང་ཞིག་དོན་ནས་“་ ཁྱེད་ངའི་སྡོད་ཁང་ལ་གཞུ་དོན་ཅི་ཡིན་” ཞེས་དྲིས་
པས་དོན་གྲུབ་ཀྱིས་“ ཐོ་ཐོ་ང་ང་མེ་ཤིང་མེད་པས་གཅོད་དུ་ཡོང་བ་ཡིན་”ཞེས་
འཚབ་འཚུབ་ངང་ལན་བཏབ། དྲང་སོང་གིས་ཁོ་ལ་ཤོ་གསུམ་སྤྱད་ནས་སྔར་བློ་
བཟང་ལ་བཤད་པ་ལྟར་བྱས། དོན་གྲུབ་ནི་དགའ་དྲགས་ནས་དྲང་སྲོང་གི་
སྐད་ཆའི་མཇུག་མ་རྫོགས་གོང་ཁ་ཕྱིར་ཕྱོགས་ཏེ་ལོག ཁྱིམ་གྱི་སྒོ་འཛུལ་ལོང་
མེད་པར་ཤོ་དཔྲལ་བར་སྦྱར་ནས་སྨོན་ལམ་འདེབས་ཀྱིན་བསྡད། སྨོན་ལམ་
འདེབས་བཞིན་པའི་སྐབས་སུ་བུད་མེད་དེས་“ ད་སྨོན་ལམ་བཏབ་ཚར་གྲབས་
ཡོད་དམ” ཞེས་བརྗོད། ཁྱོ་བོ་ན་རེ་“ ཁ་ཚུམས། ཁྱོད་རའི་ཨ་ཕའི་མགོ་”
ཞེས་བརྗོད་པས་བཟའ་ཟླའི་ཕ་འདས་པོའི་མགོ་ཁང་པ་གང་མིག་ཧྲིག་ཧྲིག་ཏུ་
བྱུང༌། ཁོང་བཟའ་མི་གཉིས་ཤིན་ཏུ་སྐྲག་ནས་མགྱོགས་པོ་ཤོ་གཅིག་གཡུགས་
ཏེ་་་ བདག་གི་མདུན་དུ་ཡོད་པའི་མགོ་འདི་དག་མེད་པར་གྱུར་ཅིག་” ཅེས་
བཤད་པས་མགོ་རྣམས་མེད་པར་སོང་ཞིང༌། རང་གི་བཟའ་ཟླ་དེའི་མགོ་ཡང་
142



མེད་པར་གྱུར།
ཁོ་པ་དངངས་འཚབ་ཆེན་པོ་སྐྱེས་ཏེ་ཤོ་ ཐ་མ་དེ་བསྐྱུར་ནས་ “ ངའི་
བཟའ་ཟླའི་མགོ་ཡོད་པར་གྱུར་ཅིག་” ཅེས་བརྗོད་པས་བཟའ་ཟླའི་མགོ་སྔར་
ལྟར་བྱུང་། དེ་ལྟར་ཤོ་གསུམ་ཀ་དག་ནས་ཡོང་རྒྱུ་གང་ཡང་མ་བྱུང་ངོ༌། བློ་
བཟང་ནི་རྒྱལ་པོའི་ཁབ་ཏུ་ལོག་ནས་རྒྱལ་པོའི་ཁྲི་ལ་དབང་བསྐུར་ཞིང་འབངས་
བྱམས་པས་བསྐྱངས་ཏེ་བདེ་སྐྱིད་ཕུན་སུམ་ཚོགས་པའི་འཚོ་བར་ལོངས་སུ་སྤྱོད་
ཅིང་གནས་སོ། །
སྔོ་ལོ་ལངས་ནས་འཕྱར་བ། །
གནའ་དུས་སུ་ཡུལ་གཡང་ཕྱུག་ཅེས་བྱ་བའི་ཡུལ་མི་རྣམས་ཀྱིས་རང་
ཉིད་ཀྱི་ལུག་བོར་འགྲོ་བ་ཤེས་ཀྱང་རྐུ་མཁན་སུ་ཡིན་མ་ཤེས་པས་ཡུན་རིང་བར་
ཡུལ་མི་ཕན་ཚུན་དོགས་པ་བྱས་ཏེ་སྡོད་པ་ལས་གཞན་གྱི་ཐབས་མ་བྱུང༌། འོན་
ཀྱང་ཡུལ་དེར་ཤེས་རིག་ལྡན་པའི་རྒད་པོ་ཞིག་ཡོད་པ་དེས་ཉིན་གཅིག་ཐབས་
ཤེས་ཤིག་བསམ་བློ་འཁོར་བ་སྟེ། རང་ ཉིད་ ཀྱི་ སྔས་མགོར་དྲིལ་ བུ་ ཞིག་
བཏགས་པ་དེའི་ཐག་སྣེ་གཅིག་ལུག་ཚང་གི་སྒོ་ལ་བཏགས། ལུག་ཚང་གི་སྒོ་
འབྱེད་མཁན་བྱུང་ན་སྔས་མགོའི་ དྲིལ་བུས་སྒྲ་སྒྲོག་པ་ཞིག་བཟོས་པ་རེད།
ནུབ་གཅིག་ཕ་རྒན་གཉིད་ཁུག་གྲབས་བྱེད་པའི་སྐབས་སུ་ཐིང་ཐིང་ཞེས་སྔས་
མགོའི་དྲིལ་བུ་དེ་བསྒྲགས་མ་ཐག་ཏུ་རྒད་པོས་རང་ཉིད་ཀྱི་བུ་སྐད་བཏང་། ཕ་
བུ་གཉིས་ཀྱིས་ལག་ཏུ་དབྱུག་པ་རེ་ཁྱེར་ནས་མྱུར་བར་ལུག་ཚང་གི་སྒོ་ཁར་ཕྱིན་
པས། རང་ཉིད་ཀྱི་ཁྱིམ་མཚེས་ཁྱི་སྐྱག་གིས་ལུག་གཅིག་པང་དུ་ཁུར་ཏེ་ལུག་
ཚང་ནས་མར་དོན་ཡོང་བ་དང་ཏག་ཏག་ཐུག ཁྱི་སྐྱག་གིས་ཁོང་ཕ་བུ་གཉིས་
ཡོང་བ་དང་མཐོང་བ་དང་སྐྲག་སྣང་ཆེན་པོ་བསྐྱེད་དེ་གདོང་མདོག་ཀྱང་འགྱུར་
143



ཞིང་། པུས་མོ་ས་ལ་བཙུགས་ཏེ་ “ ཡབ་ཆེན། ཡབ་ཆེན་ལགས། ད་རེས་
ཐེངས་གཅིག་ཚེ་ཐར་གཏོང་རོགས་གནང་། ད་ཕྱིན་རྐུ་མ་རྒྱག་གི་མིན” ཞེས་
བཤད། ཕ་རྒན་གྱིས་ཁོ་པར་ཚུལ་མཐུན་གྱི་ལས་ཀ་བྱེད་པ་ལས་ཚུལ་མིན་གྱི་རྐུ་
འཁྱེར་མི་བྱེད་པའི་ཁས་ལེན་བྱེད་དུ་བཅུག་པ་རེད། །
དེ་ནས་བཟུང་ཡུལ་མི་རྣམས་ཀྱིས་གཏན་དུ་ཁོ་པར་དོགས་ཟོན་བྱེད་པ་
དང༌། ཁོ་པ་ཕར་ཚུར་འགྲོ་སྐབས་ཤོབ་ཤོབ་ཤོད་པ་སོགས་ཡུལ་དེའི་མིའི་ཁྲོད་
དུ་ཁོ་པ་ཕོ་རོག་དཀར་པོ་ལྟར་ཆགས་སྟབས་ཁོ་པའི་བསམ་པར་རང་ཉིད་ཡུལ་
འདིར་སྡོད་ཐབས་བྲལ་བས་ཡུལ་གཞན་དུ་འཚོ་ཐབས་བྱེད་པར་འགྲོ་བ་ལེགས་
བསམ་སྟེ་མཚན་མོ་ཞིག་ལ་སྤྱི་བོར་ཐོར་ཅོག་བརྒྱབ། གྲུབ་ཆེན་གྱི་ཆས་ལུགས་
སྤྲས། རྒྱབ་ཏུ་འཁུར་རྩ་ཁུར་ཏེ་ཡུལ་དེ་ནས་ཐོན་སོང་ངོ༌།
དེ་ནས་བཟུང་ཁོས་ལམ་བར་དུ་འཕྲད་པའི་མི་ཡོད་ཚད་ལ་རང་ཉིད་
གྲུབ་ཆེན་ཡིན་ཚུལ་དང༌། གྲུབ་པ་བརྒྱབ་ཚུལ། མོ་འདེབས་ཤེས་ཚུལ་བཅས་
རྫུན་ཤོད་པ་དང་མོ་འདེབས་པ་དང་ཆོས་འདོན་པ་སོགས་བྱེད་བཞིན་བསྐྱོད།
ཉིན་ཞིག་ཁོ་པ་ཡུལ་སྐྱིད་གཤོངས་ཞེས་བྱ་བ་ཞིག་ཏུ་སླེབས། ཁོ་པས་དུད་ཚང་
ཞིག་གི་སྒོ་འགྲམ་དུ་ཆོས་འདོན་ཁུལ་གྱིས་མིག་འཛུམ་འཚམ་བྱས་ནས་བསྡད་
པ་དེ་ཁྱིམ་གྱི་ཕ་རྒན་གྱིས་མཐོང་བ་དང༌། ཕ་རྒན་གྱི་བསམ་པར་ཆོས་པ་ཁྱད་
དུ་འཕགས་པ་ཞིག་རེད་བསམས་ཏེ་རང་ཉིད་ཀྱི་ཁྱིམ་དུ་གདན་དྲངས་ནས་
“ གྲུབ་ཆེན་མཁྱེན། ངའི་བུ་འདི་དེ་རིང་སྔ་དྲོ་བདེ་མ་ཐང་མ་ཡིན་ཀྱང་ཉིན་
དགུང་ནས་གློ་བུར་དུ་ནད་གཞི་དྲག་པོ་ཞིག་ཕོག་སོང་བས་རིམ་འགྲོ་ཅི་དགོས་
ཀྱི་ཐུགས་དམ་ཞིག་སྐྱབས་འཇུག་གནང་རོགས་” ཞེས་བཤད། ཁྱི་སྐྱག་གིས་
མགོ་འཇོག་ཙམ་དང་མིག་འཚུམ་ཙམ་བྱས་ཏེ་ཨམ་ཕྲག་ནས་ཕྲེང་བ་བཏོན་ཏེ་
མོ་བཏབ་རྗེས་ཁོས་ཕ་རྒན་ལ་“ ཁྱེད་ཀྱི་བུ་འདིར་འདྲེའི་གནོད་པ་བྱུང་འདུག་
པས་བརྒྱད་སྟོང་ཚར་གཅིག་ཀློག་དགོས་ཀྱི་འདུག་”ཅེས་བཤད། ཕ་རྒན་གྱིས་
144



“ གྲུབ་ཆེན་ཁྱེད་ཀྱིས་བྱམས་སྙིང་ལ་དགོངས་ཏེ་ངའི་བུ་འདི་ནད་ལས་གྲོལ་བ་
གནང་རོགས་” ཞེས་བཤད་རྗེས་བརྒྱད་སྟོང་བླངས་ཏེ་ཁོའི་མདུན་དུ་ཕུལ་བས་
ཁྱི་སྐྱག་གིས་བརྒྱད་སྟོང་ཁ་ཕྱེ་ནས་ཀློག་ཁུལ་བྱས། བུའི་ནད་གཞི་ནི་གློ་བུར་དུ་
བརྒྱལ་གཟེར་རྒྱག་པའི་ནད་གཞི་ཡིན་སྟབས་ཡུན་རིང་མ་སོང་བར་སེང་དྲག་ཏུ་
སོང༌། ཕ་རྒན་གྱི་བསམ་པར་གྲུབ་ཆེན་འདི་དངོས་འབྲེལ་སྐྱེས་བུ་དམ་པ་ཞིག་
རེད་སྙམ་ནས་“ གྲུབ་ཆེན་ཁྱེད་ཀྱིས་བདག་གི་བུ་ལྷ་འདྲེའི་གནོད་པ་ལས་གྲོལ་
བར་མཛད་པ་བཀའ་དྲིན་ཆེ། ད་ནས་བཟུང་བདག་གིས་ཁྱེད་ལ་ཅི་ནུས་ཀྱི་
ཞབས་ཏོག་སྒྲུབ་རྒྱུ་ཡིན། རབ་ལ་བྱུང་ན་གྲུབ་ཆེན་ཁྱེད་ཡུལ་གཞན་དུ་མ་
གཤེགས་པར་འདིར་བཞུགས་རོགས་གནང་” ཞེས་ཞུས་པས། ཁྱི་སྐྱག་གིས་དེ་
གར་སྡོད་རྒྱུ་ཁས་ལེན་བྱས། །
དེ་ནས་བཟུང་སྦྱིན་བདག་གིས་བླ་མ་བཞུགས་སའི་ཁང་པ་ཆུང་ཆུང་
ཞིག་ཟུར་དུ་བརྒྱབ་ནས་ཞབས་ཏོག་ལེགས་པར་ཞུས་པ་དང་། དེ་མིན་ཡུལ་མི་
གཞན་གྱིས་ཀྱང་ཆོས་ཀློག་པར་གདན་འདྲེན་ཞུ་ཡི་ཡོད།
ཉིན་གཅིག་གྲོང་པ་ཞིག་གིས་བླ་མ་ཆོས་འདོན་ལ་གདན་དྲངས་ཤིང་།
ཁྱིམ་དེའི་མ་རྒན་གྱིས་ གཟིམ་ཆུང་ དུ་ བླ་ མའི་ བཞུགས་ ས་ བཟོས་ པ་ དང༌།
མཆོད་རྫས་དང་བླ་མའི་གསོལ་ཇ་སོགས་གྲ་སྒྲིག་ལེགས་པར་བྱས་རྗེས། ཁོག་
ལྡིར་དང་མེ་ཕོར་བླ་མའི་སྐུ་མདུན་དུ་བསྐྱལ་ནས་“ རིན་པོ་ཆེ་ཁྱེད་དགོངས་པ་
མ་འཚོམ། དེ་རིང་བདག་གི་ནང་མི་ཚང་མ་སྔ་པོ་ནས་ཞིང་བརྔ་བར་སོང་བས་
བདག་ཁོ་པ་ཚོར་ཞོགས་ཇ་སྐྱེལ་པར་འགྲོ་གི་ཡིན། བདག་ཕྱིར་མ་འཁོར་བར་
ཁྱེད་རང་ཉིད་ནས་གསོལ་ཇ་ཞུས་ཏེ་བཞེས་རོགས་གནང་” ཞེས་ཞུས་པས་བླ་
མས་“ ཡིན་དང་ཡིན། ཁྱེད་ཕེབས་ཤིག གསོལ་ཇ་བདག་རང་གིས་ཞུས་
ཆོག” ཅེས་བཤད་ནས་ཆོས་འདོན་ཁུལ་གྱིས་བསྡད། མ་རྒན་ཕྱིར་ཐོན་ནས་
ཡུན་རིང་མ་སོང་གོང་ཁྱི་སྐྱག་གི་སྣ་ལ་ཆང་དྲི་ཞིམ་པོ་ཞིག་ཁ་བས་ཁོས་གང་སར་
145



མིག་ཡུལ་བརྒྱབ་ནས་ལྟ་སྐབས་རྩིག་ཁུག་ཅིག་ལ་མལ་གཟན་ཞིག་གི་འོག་ནས་
རྫ་མའི་ཞབས་མངོན་པ་དང་དེ་ནས་སིར་སིར་ཟེར་བའི་སྒྲ་སྒྲོག་པས་མ་ཚད།
ཕྱོགས་དེ་ནས་ཆང་དྲི་མངར་བསང་བསང་འཐུལ་གྱི་ཡོད། ཁོ་པ་ནི་རྒྱུན་དུ་
ཆང་ཁོ་ན་ཡིད་ལ་དྲན་ཡང་སྦྱིན་བདག་གིས་ཁོ་གྲུབ་ཆེན་ཡིན་པར་མངོན་ནས་
གསོལ་ཇ་ཁོ་ན་ལས་མཆོད་ཆང་འབུལ་གྱི་མེད། ད་ཆ་ཁོ་པར་ཆང་དྲི་ཁ་བས་
འགྲམ་ཆུ་ལྡང་ཞིང་ཧུབ་རྒྱག་ཐེངས་གཅིག་རང་ལ་ཆང་ཁོག་མ་གང་ཙམ་འཐུང་
རྒྱུ་བྱུང་ན་ཅི་མ་རུང་སྙམ་སྟེ། ཐབ་ཚང་ནས་སྐྱོགས་ཤིག་བླངས་ཏེ་ཆང་སྐྱོགས་
ཁ་ལ་སྦྱར་བས་ཆང་ནི་དང་པོ་ཡིན་པ་རེད། ཁོས་ཞིམ་པོ་འདུག་བསམ་སྟེ་ཆང་
སྐྱོགས་གང་དོ་ཙམ་བསྟུད་མར་བཏུངས་པས་སྦ་རི་སྦི་རི་བྱས་ཏེ་སེམས་སུ་སྐྱིད་
སྣང་འཆར་བ་དང༌། དེ་རིང་མ་གཏོགས་ཆང་འཐུང་རྒྱུའི་གོ་སྐབས་འདི་ལྟ་བུ་
ཐོབ་དཀའ་བས་དེ་ལས་རྫ་མ་འདི་རང་ཉིད་ཀྱི་སྡོད་ཁང་དུ་ཁྱེར་ནས་ཆང་དང་
པོ་འདི་གཙང་མ་བཏུངས་རྗེས་རྫ་མའི་ནང་སླར་ཡང་ཆུ་བླུགས་ཏེ་རང་འཇགས་
སུ་བཞག་ན་སུས་ཀྱང་ཤེས་ཀྱི་མ་རེད། འོན་ཀྱང་རྒན་མོ་ཕྱིར་ལོག་པ་དང་ཐུག་
ན་ཞབས་འདྲེན་ཞུས་ཡོང་བསམས་ཏེ་ཐོག་ཁར་ཕྱིན་ནས་ཕྱོགས་བཞིར་བལྟས་
ཀྱང་རྒན་མོ་ཡོང་མཁན་མེད་སྟབས་མགྱོགས་པོ་མར་བབས་ཏེ་རྫ་མ་པང་དུ་
བླངས་ནས་ཕྱིར་དོན་སྐབས། བསམ་ཡུལ་ལས་འདས་པ་ཞིག་ལ་ཐབ་ཚང་གི་
སྒོ་ཁར་སླེབས་དུས་སུ་ཡིན་འདི་ཡིན་མེད་པ་ཞིག་ གིས་ཁོའི་ཐོར་ཅོག་ནས་
བཟུང་བས་ཁོ་འཇིགས་སྣང་ཚད་མེད་བསྐྱེད་དེ་ངོ་མདོག་ཀྱང་འགྱུར་ནས་ག་
བྱེད་འདི་བྱེད་མེད་པར་ཡུད་ཙམ་ལུས། །
ཚུལ་མིན་བྱ་བར་གོམས་པའི་ལང་ཤོར་བ། ། རང་ སེམས་རང་གིས་
འཛིན་པའི་མཐུ་བྲལ་བས། །མི་མེད་ཁྱིམ་ནས་རྫ་མ་བརྐུས་པས་ན། །སྐྲ་ནས་
བཟུང་ཡོང་སྙམ་པ་ག་ལ་ཡོད། །ཁོ་པའི་བསམ་པར་ཁྱིམ་དུ་མི་གཅིག་ཀྱང་མེད་
པར་སུས་ང་བཟུང་བ་ཡིན་ནམ་སྙམ་སྟེ་ཡར་མར་ཕར་ཚུར་བལྟས་པས་རང་
146



ཉིད་ཀྱི་ཐོར་ཅོག་ཐབ་ཚང་སྒོ་ཐོད་ཀྱི་ཤ་འཛིན་ཞིག་ལ་འཁོན་པ་གཞི་ནས་ཤེས།
ཁོ་པས་ཤེད་ཀྱིས་འཐེན་པས་རང་གི་མགོ་ཚ་བ་ལས་འཁོན་པ་ནི་ག་ལ་གྲོལ།
ལག་གིས་བཀྲོལ་བསམ་ཡང་ལག་པ་ཡ་གཅིག་གིས་རྫ་མ་མི་འཁྱོག རྫ་མ་ས་
ཐོག་ཏུ་འཇོག་བསམས་ཀྱང་ཤ་འཛིན་ལ་ སྐྲ་འཁོན་ཡོད་པས་སྒུར་སྒུར་བྱེད་
ཐབས་བྲལ། ཁོ་པ་དངངས་སྐྲག་བསྐྱེད་ནས་ཕྱིར་ཤིག་ནང་ཤིག་གིས་འཁོན་
པ་ལས་གྲོལ་ཐབས་བྱེད་པའི་སྐབས་དེར་རྒན་མོ་ཕྱིར་ལོག་ཡོང་སྟེ་ཐབ་ཚང་ནང་
འགྲོ་དགོས་བསམས་ཀྱང་ ཐབ་ཚང་གི་སྒོ་ཁར་རིན་པོ་ཆེ་ ཕྱག་ ཏུ་རྫ་མ་ཞིག་
བསྣམས་ཏེ་ཕར་ཤིག་ཚུར་ཤིག་བྱས་ནས་བཞུགས་པ་མཐོང་བས་རྒན་མོ་ནི་ཧ་
ལས་ཧང་སངས་ཏེ་“ རིན་པོ་ཆེ་མཁྱེན། ཁྱེད་འདིར་ཅི་མཛད་ཀྱི་ཡོད་དམ་
ཞེས་བཀའ་འདྲི་ཞུས། ཁྱི་སྐྱག་ནི་རྫ་མ་ལྕི་པོ་པང་དུ་འཁུར་བའི་ངལ་བ་དང་
གཅིག ངོ་ཚ་བ་དང་གཉིས། དངངས་སྐྲག་བསྐྱེད་པ་དང་གསུམ་བཅས་ཀྱིས་
རྐྱེན་པས་གཟུགས་པོ་ཡོངས་རྔུལ་ཆུས་བངས། གདོང་དམར་པོར་གྱུར་ནས།
“ ཨ་མ་ལགས། ད་ང་སྔོ་ལོ་ལངས་ནས་ཕྱིར་སོང་” ཞེས་བཤད། །
དེ་ནས་བཟུང་མི་རྣམས་ཀྱིས་ངོ་ཚ་དགོས་པའི་ཚུལ་མིན་གྱི་བྱ་བ་བྱས་
རིགས་མིས་ཚོར་བ་ལ་སྔོ་ལོ་ལངས་ནས་འཕྱར་བ་ཞེས་བརྗོད་ཀྱི་ཡོད།
གླེན་པ།
དང་པོ་དང་པོ་ཕ་མ་གཉིས་ལ་བུ་གཅེན་གཅུང་གཉིས་ཡོད། གཅེན་པོ་
དེ་བློ་རིག་གསལ་ཙམ་ཡོད་ཀྱང་གཅུང་པོ་ནི་གླེན་པ་ཞིག་རེད། གླེན་པ་དེ་ཉིན་
ལྟར་ཆུ་བོ་ཆུང་ཆུང་ཞིག་བསྒྲལ་ནས་བ་ཕྱུགས་འཚོ་བར་འགྲོ་གི་ཡོད། འོན་
ཀྱང་ཁོ་པས་ཆུ་སྒྲོལ་སྐབས་རྒྱུན་དུ་རྐང་ལྷམ་མ་ཕུད་པར་བརྒལ་གྱི་ཡོད་པ་རེད།
ཉིན་ཞིག་ཨ་མས་ཁོ་ལ་“ ཁྱོད་རང་ཆུ་བོ་རྒྱལ་དུས་ངེས་པར་དུ་ལྷམ་གཉིས་ཕུད་
147



ཅིག ཆུ་བོ་བསྒྲལ་ཟིན་མཚམས་གཞི་ནས་ལྷམ་གྱོན་དགོས་” ཞེས་ཟེར། ཕྱི་
ཉིན་ཁོས་ཨ་མས་བསླབས་པ་བཞིན་ལྷམ་གཉིས་ཕུད་དེ་ཆུ་བོ་དེ་བརྒལ། ཆུའི་
ཕ་རོལ་དུ་སླེབས་དུས་““ ཨ་ཁ་ཁ། བ་ཕྱུགས་གཉིས་ལ་ལྷམ་ཕུད་ཅིག་ཟེར་རྒྱུ་མ་
བྱུང་། དགོང་དྲོ་ཕྱིར་ལོག་སྐབས་སུ་མ་བརྗེད་པར་བྱེད་ཀྱི་ཡིན་” ཞེས་བརྗོད།
དགོང་དྲོ་ཕྱིར་ལོག་སྐབས་ཁོས་ཆུ་བོའི་འགྲམ་དུ་བ་ཕྱུགས་གཉིས་བཀག་ནས་
“ ལྷམ་ཕུད་ཅིག” ཅེས་ཡང་ཡང་བཤད། བ་ཕྱུགས་ཀྱིས་ག་ལ་ཤེས། དེའི་ཚེ་
ཁོ་རང་གིས་རྡོ་ཞིག་བླངས་ཏེ་བ་ཕྱུགས་གཉིས་ཀྱི་སུག་མཐིལ་ཕུད་དོ། །དེ་
ནས་ཁོས་བ་ཕྱུགས་གཉིས་ལ་“ ད་ཁྱོད་གཉིས་ཆུ་བོ་སྒྲོལ་ཞིག་” ཅེས་ཡང་ཡང་
བཤད་ཀྱང་བ་ཕྱུགས་གཉིས་ནི་སུག་མཐིལ་ཕུད་པས་འགུལ་སྐྱོད་ག་ལ་ཐུབ།
ཡང་ཁོས་ “ འོ་ན་ལྷམ་ཕུད་ནས་ཆུ་རྒལ་མི་འདོད་ན་ལྷམ་གྱོན་ཞིག་” ཅེས་
བརྗོད་ཀྱང་བ་ཕྱུགས་གཉིས་ཀྱིས་ག་ལ་གྱོན་ཤེས། དེ་ནས་ཡང་ཁོས་“ ད་ས་
རུབ་གྲབས་འདུག ངས་ལྷམ་ གཡོག་ཆོག་” ཅེས་བ་ ཕྱུགས་ཀྱི་སུག་མཐིལ་
གཡོག་པར་ཕྱིན་རུང་ག་ལ་གཡོག་ཐུབ། ཁོ་པ་ཕྱི་པོ་དེ་འདྲར་ཡང་ལོག་ཡོང་
མཁན་མེད་སྟབས་གཅེན་པོ་བསུ་བར་ཡོང་དུས་ཁོས་ལས་རྙོག་དེ་འདྲ་བཟོས་
ཡོད་པ་མཐོང་བས་གཤེ་གཤེ་བཏང་། གླེན་པས“ དེ་ནི་ཨ་མའི་བཀའ་ཡིན།
ཕ་མའི་བཀའ་ལས་འགལ་བ་བྱེད་མི་རུང་ཟེར་མཁན་ནི་ཁྱེད་ཚོ་རེད། ཕ་མའི་
བཀའ་བཞིན་སྒྲུབ་པར་གཤེ་གཤེ་གཏོང་མཁན་ཡང་ཁྱེད་ཚོ་རེད་” ཅེས་བརྗོད།
དེ་ནས་ནང་མི་ཚོས་བ་ཕྱུགས་དེ་གཉིས་ཕན་མ་ཐོགས་པར་གྱུར་སྟབས། གླེན་
པ་ལུག་འཚོ་བར་བཏང་བ་རེད། ཁོ་པ་ལུག་རྫིར་འགྲོ་སྐབས་ཉིན་ཞིག་ནགས་
ཚལ་ཞིག་གི་གསེབ་ནས་སྟག་མོ་ཁྲ་མོ་ཞིག་ངར་སྒྲ་དང་བཅས་ཁ་ཁྲག་གི་གཞོང་
པ་ལྟ་བུ་ཞིག་གདངས་ནས་མཆོངས་ཏེ་ལུག་གཅིག་བཟུང༌། སྟག་ནི་གཅན་
གཟན་གཏུམ་དྲག་ཅན་ཞིག་ཡིན་ཡང་གླེན་པས་འཇིགས་སྣང་ ག་ ལ་ ཤེས།
ཁོས་རྡོ་ཞིག་བརྒྱབ་པས་སྟབས་ལེགས་ནས་སྟག་གི་སྣ་རུས་ལ་ཕོག་སྟེ་ཤི། དེ་
148



ནས་ཁོས་ཉི་ནུབ་ཙམ་ལ་སྟག་རོ་ཁུར་ནས་ནང་དུ་ལོག ནང་མི་རྣམས་ཀྱིས་
གླེན་པས་སྟག་བསད་པ་མཐོང་དུས་ཧོང་སངས། “ རྗེས་སུ་ང་ཚོའི་གླེན་པར་
གཞན་གྱིས་མཐོང་ཆུང་བྱེད་མཁན་ཡོང་མི་སྲིད་” ཅེས་བརྗོད། ཨ་མ་དེ་དགའ་
དྲགས་ནས་གླེན་པར་“ ཁྱོད་ཀྱིས་སྟག་དེ་གང་འདྲ་བྱས་ནས་བསད་དམ” ཞེས་
བརྗོད། -གླེན་པས་་་ ཨ་མ་རང་སྟག་ཡིན་ན་ངས་འདི་འདྲ་བྱས་ནས་བསད་པ་
ཡིན་”ཞེས་ཨ་མའི་ངོ་ལ་རྡོ་ཞིག་བརྒྱབ་པས་ཨ་མ་བསད། དེ་རྗེས་ཕ་དང་
གཅེན་པོས་ཁོ་པ་ཕྱིར་ཕུད་ཀྱང་ཁོ་པས་ངུས་ཏེ་གཏན་ནས་མ་ཕྱིན། ཉིན་ཞིག་
གླེན་པའི་ཕ་དེ་ཀོ་བ་མཉེད་བཞིན་ཡོད་པས་ཀོ་བའི་དྲི་མར་སྦྲང་བུ་མང་པོ་
འཁོར་ཏེ་སྦྲང་བུ་གཅིག་ཕའི་སྣ་ རྒྱབ་ ཏུ་བབ། གླེན་པའི་ སེམས་ལ་ སྦྲང་བུ་
འདིས་པ་ཕ་ཟ་གི་འདུག་སྙམ་ནས་སྦྲང་བུར་སྟ་རེ་ཞིག་བརྒྱབ་པས་པ་ཕའང་
བསད་དོ། །དེ་ལྟར་བྱས་སྟབས་གཅེན་པོའི་སེམས་ལ་ཞེ་སྡང་རབ་ཏུ་འབར་
ནས་གླེན་པ་གསོད་ཆེད་སྨྲས་པ། “ གཅུང་པོ་ཁྱོད་སང་ཉིན་ཤར་རིའི་འདབས་
སུ་སྡོད་ཅིག ཡུད་ཙམ་སོང་དུས་སེམས་ཅན་དམར་པོ་སྐད་ཆེན་པོ་ཞིག་སླེབས་
ན་ཁྱོད་ཀྱིས་བཟུང་སྟེ་ང་མ་སླེབས་བར་མ་གློད་ཨང་” ཞེས་བརྗོད། གླེན་པས་
“ དེ་དོན་བྱེད་དོ” ཞེས་བཤད། ཕྱི་ཉིན་གཅེན་པོས་ཞོགས་ཟས་བཟས་རྗེས་
ཟངས་རིག་ཆེན་པོ་ཞིག་དང་སོལ་བ་ཁྱེར་ནས་ཤར་རིའི་རི་སྐེད་ཙམ་དུ་སོང་།
ཟངས་རིག་སྟོང་པར་སོལ་མེ་བརྒྱབ་སྟེ་དམར་རྐྱང་བཟོས། མི་རིང་བར་གླེན་
པའང་རི་འདབས་སུ་སླེབས། གཅེན་པོས་སྐད་ཆེན་པོས་ “ གཅུང་པོ་ཡིད་
གཟབ་གྱིས་ཤིག སེམས་ཅན་དེ་ཡོང་གྲབས་ཡོད། སླེབས་བྱུང་ན་ཁྱོད་ཀྱིས་
དམ་པོར་བཟུང་སྟེ་ང་མ་སླེབས་བར་ཅི་ནས་ཀྱང་མ་གློད་ཅིག་” ཅེས་ཟེར་བ་
དང་སྦྲགས་མེ་སྲེག་བཏང་བའི་ཟངས་རིག་ཆེན་པོ་དེ་རྦབ་ཏུ་འགྲིལ། ཟངས་
ཇིག་ཆེན་པོ་ཧང་སྒྲ་དང་བཅས་རི་འདབས་སུ་སླེབས་ཙ་ན་གླེན་པས་ཟངས་
ཇིག་ཆེན་པོ་དེ་དམ་པོར་བཟུང་ནས་སྐད་ཅིག་ཙམ་ཡང་ལྷོད་དུ་མ་བཏང་།
149



གང་ཙམ་སོང་རྗེས་གླེན་པའི་གྲོད་པ་དང་ཤ་ལྤགས་འཚིགས་ནས་“ སེའུ་ཐོབ”
ཅེས་པའི་སྒྲ་ ཐོན། གླེན་པས་ ་ས ད་ དུང་སེའུ་ ཐོབ་ སོགས་ག་རེ་བརྗོད་ ཀྱང་
གཅེན་པོ་མ་སླེབས་བར་དུ་ཁྱོད་གློད་རྒྱུ་མིན་”ཞེས་བརྗོད།
ཐང་ཁུག་གཡོགས་པ།
སྔར་ཁྱིམ་ཚང་ཞིག་ལ་བཟའ་མི་གཉིས་ཡོད། ཁྱོ་བོ་དེ་རྒྱུན་དུ་གཞན་གྱི་
སར་རིམ་འགྲོ་བྱེད་པར་འགྲོ་ཡི་ཡོད། ནམ་ཞིག་གི་ཚེ་བཟའ་མོ་དེར་ཁྱོ་ཡན་
ཞིག་བྱུང་ནས་ཁྱོ་བོ་ངོ་མ་དེ་ཕྱི་ལ་འགྲོ་རིམ་བཞིན་ཁྱོ་ཡན་དེ་དང་སྡེབ་ནས་
འདོད་པའི་བརྩེ་དགའ་ལ་རོལ་གྱིན་ཡོད། ཉིན་ཞིག་མཆོད་གནས་ཁྱིམ་དུ་ཡོད་
སྐབས་སྒོ་བརྡུངས་པའི་སྒྲ་ཞིག་བཟའ་མོས་ཐོས་ནས་བལྟ་བར་འགྲོ་སྐབས་ཁྱོ་
ཡན་དེ་སྒོ་རྩར་སླེབས་ཡོད་པ་རེད། མོས“ ཨ་ཁ་ཁ་དེ་རིང་མཆོད་གནས་ཁྱིམ་
དུ་བསྡད་ཡོད་པས་ཅི་དྲག་” ཅེས་སྨྲས་པས་ཅིག་ཤོས་ཀྱིས་“ སང་ཉིན་ང་ཡུལ་
གཞན་དུ་ཚོང་རྒྱག་པར་འགྲོ་མཁན་ཡིན་པས་དེ་རིང་ཁྱེད་ཐུག་ཙམ་བྱེད་པར་
ཡོང་བ་ཡིན” ཞེས་སྨྲས། ཅིག་ཤོས་ན་རེ་་“ ངེད་གཉིས་གནས་སྐབས་མཇལ་
འཛོམས་མི་ཡོང་བས་དེ་རིང་འདིར་ལྷོད་པོར་བཞུགས་རྒྱུ་བྱུང་ན་ཨང་། འོན་
ཀྱང་ཁོང་”ཞེས་སྨྲས། ཁོས་“ ད་ནི་བྱ་ཐབས་མེད། ང་ཟླ་བ་གཉིས་ནས་མ་
འགྱངས་པར་ཕྱིར་ལོག་བྱ་རྒྱུ་ཡིན། དེ་མཚམས་ངོས་མཇལ་ཡོད་པ་ཞུས་ཆོག
དེའི་བར་སྐུ་གཟུགས་ལ་ཐུགས་ཅག་གང་དྲག་གནང་དགོས་” ཞེས་བཤད་དེ་
འགྲོ་གྲབས་བྱས། མོས་“ ཁྱེད་ཡུད་ཙམ་སྒུགས་དང༌། ངས་ཐབས་ཤེས་ཤིག་
བྱས་ཆོག་” ཅེས་བརྗོད་ནས་རང་གི་ཁྱོ་བོ་མཆོད་གནས་ཀྱི་སར་སོང་སྟེ་“ ཁྱིམ་
མཚེས་ཀྱི་ཕ་བུ་གཉིས་ཞིང་ཁར་ཆུ་གཏོང་བར་ཕྱིན་སོང་བས་རང་རེའི་ཞིང་ཁར་
ཡང་ཆུ་གཏོང་རན་མེད་དམ་” བརྗོད་པས་ན། ཁྱོ་བོས་““ རན་མེད། ད་ལྟ་ཆུ་
150



བཏང་ནས་ཉིན་གསུམ་ལས་མ་སོང་” ཟེར་བས་མོ་ལ་བྱ་ཐབས་མ་བྱུང༌། ཡུད་
ཙམ་སོང་རྗེས་མོས་གློ་བུར་དུ་ངུས་པས་ཁྱོ་བོས་་་ ཁྱེད་ཅི་ཕྱིར་ངུ་བ་ཡིན་” དྲིས།
མོས་“ ཁྱེད་ཀྱི་སྤྱན་གཉིས་ཀ་དམར་པོར་གྱུར་འདུག་པས་གལ་ཏེ་ཁྱེད་ཀྱིས་
སྤྱན་གཉིས་ལོང་ན་བདག་ཇི་ལྟར་འཚོ་སྙམ་ནས་ངུ་ཤོར་བ་ལགས་” བྱས་པས།
མཆོད་གནས་ཀྱིས་ “ ངའི་མིག་ཅུང་ཟད་མི་བདེ་ཙམ་འདུག་ཀྱང་ལོང་ག་ལ་
སྲིད། གལ་ཏེ་ལོང་བའི་དབང་དུ་བཏང་ནའང་ངས་མིག་མེད་ཀྱང་མཆོད་པ་
སྔར་རྒྱུན་ལྟར་བཞེངས་ཐུབ” ཟེར། མོས་“ དེ་འདྲ་ཡིན་ན་ལེགས་སོ། །འོན་
ཀྱང་ང་བློ་བདེ་བའི་ཆེད་དུ་ཁྱེད་ཀྱིས་ད་ལྟ་སྤྱན་བཀབ་ནས་མཆོད་པ་ཞིག་
བཞེངས་པར་ཞུ་” ཞེས་སྨྲས་པས་ཁོས་དེ་ལྟར་བྱས་ཆོག་ཅེས་སྨྲས། དེ་ནས་
མོས་མཆོད་རྩམ་དང་མཆོད་མར་བཏོན་ནས་ཁོའི་མདུན་དུ་བསྐྱལ། ཁོས་མིག་
གཉིས་བཙུམས་ནས་མཆོད་པ་བཞེངས་པར་བརྩམས་པས་མོས་ “ ཁྱེད་ཀྱིས་
སྤྱན་བཙུམ་པར་ང་ཡིད་མི་ཆེས། ཐང་ཁུག་དེ་དབུ་ལ་བཞེས་དགོས་” ཞེས་
སྨྲས་ཏེ་ ཁོའི་མགོ་ ལ་ ཐང་ ཁུག་ ཆེན་ པོ་ཞིག་ གཡོགས། སྐྱེ་ ལ་ སྒྲོག་ གུ་ ཞིག་
བཅིངས་ནས་ ཐོག་ ཁར་ མཆོད་ པ་ བཞེངས་ སུ་ བཅུག མོ་ རང༌ མཆོད་ པ་
བཞེངས་སྟངས་ལ་བལྟ་ཁུལ་བྱས་ནས་བསྡད། དེའི་བར་ཁྱོ་ཡན་ནང་དུ་ཁྲིད་
ནས་འདོད་པའི་དགའ་སྟོན་ལ་རོལ། སྐབས་དེར་བུད་མེད་དེ་དབང་མེད་དུ་
འཁུན་སྒྲ་ཐོན་པས་མཆོད་གནས་ཀྱི་སེམས་ལ་རང་ལ་བཞད་གད་བྱེད་ཀྱི་འདུག་
སྙམས་ནས་ “ གུང་ ནས་ ཧུང་ རྒྱུ་ གང་ ཡོད་ ཁྱོག་ ན་ དཀར་ རྒྱན་ ཁྱོག་ ཡོད།
མཆོད་པ་བཞེངས་སྟངས་འཕྱུགས་མེད་” ཅེས་སྨྲས། བྱ་བ་དེ་རི་མགོར་ལུག་
འཚོ་བཞིན་པའི་མཆོད་གནས་ཀྱི་གྲོགས་པོས་མཐོང་སྟེ་གད་མོས་བཟོད་དཀའ་
བར་གྱུར། ཉིན་ཞིག་ ལུག་ རྫིས་ མཆོད་ གནས་ ལ་ ཁྱེད་ སང་ ཉིན་ ཁྱིམ་ དུ་
བཞུགས་ནས་ང་ལ་ ཟས་ཞིམ་པོ་ཞིག་གྲ་སྒྲིག་ གནང་དགོས། ངས་ཁྱེད་ལ་
གཏམ་ཞིག་ཞུ་རྒྱུ་ཡོད་ཟེར། མཆོད་གནས་ཀྱིས་དེ་ལྟར་ཁས་བླངས། ཉིན་
151



གཉིས་པར་ལུག་རྫི་སླེབས་ནས་མཆོད་གནས་ལ་དེ་རིང་མིག་མངས་ཤིག་རྒྱག་
འདོད་འདུག་བྱས་པས་ཆོས་གནས་ཀྱིས་དེ་ཡོང་ཞེས་བརྗོད་ནས་མི་མངས་
བརྒྱབ། གང་ཙམ་སོང་རྗེས་ལུག་རྫིས་རྡེའུ་ཞིག་བརྒྱབ་པ་དང་བསྟུན་ནས་
“མིག་མངས་རྡེའུ་དེ་གཡོ་སྒྱུ་ཆེ་” ཞེས་སྨྲས་ཀྱང་མཆོད་གནས་ཀྱི་ལན་གང་
ཡང་མ་བརྒྱབ། ལུག་རྫིས་གང་ཙམ་ནས་རྡེའུ་ཞིག་བརྒྱབ་པ་དང་འབྲེལ་ཡང་
བསྐྱར“ དེ་ལས་བུད་མེད་གཡོ་སྒྱུ་ཆེ་” ཞེས་སྨྲས་པས་མཆོད་གནས་དོགས་པ་
ཟོས་ནས་རྡེའུ་ཞིག་སྤོས་པ་དང་སྦྲགས་“ དུས་དང་སྐལ་པ་གང་གི་དུས་” ཟེར།
ལུག་རྫིས་““ དབུ་ལ་ཐང་ཁུག་བཞེས་པའི་ཉིན་” ཞེས་རྡེའུ་ཞིག་སྤོས། བུད་མེད་
དེའི་སེམས་ལ་ད་མི་ལེགས། ཁ་ཉིན་གྱི་བྱ་བ་དེ་ཁོས་ཤེས་ཚོད་རེད་སྙམ་ནས་
མགྱོགས་པོ་ཐབ་ཚང་དུ་ཕྱིན་ཏེ་མཆོད་གནས་དང་ལུག་རྫི་གཉིས་ལ་ཞོ་དཀར་
ཡོལ་གང་རེ་བླུགས་ཤིང་ལུག་རྫིའི་ དཀར་ཡོལ་གྱི་ནང་དུ་རང་ཉིད་ཀྱི་སྐེ་ལ་
བཏགས་པའི་བླ་གཡུ་སྤུས་ལེགས་ཤིག་ཡོད་པ་དེ་གཙང་མར་བཀྲུས་ནས་བླུགས་
ཏེ་ཁོང་གཉིས་ལ་བསྐྱལ་ནས་ལུག་རྫིར་“ གཡང་དཔོན་ལགས། ཞོ་མཛུབ་མོས་
བལྡག་ན་ཞིམ་པ་དང་། ཁ་གོང་བས་འཕྱིད་ན་གཙང་བ་ཡིན། ཞེས་བརྗོད་
སྲོལ་ཡོད་པས་མཛུབ་མོས་ཞོ་བཞེས་ཤིག་” ཅེས་སྨྲས། ལུག་རྫིས་ཞོ་བལྡག་
པས་ཞོའི་ནང་གཡུ་མཚར་པོ་ཞིག་ཡོད་པ་མཐོང་ནས་མཛུབ་མོས་ཞོ་བལྡག་
ཁུལ་གྱིས་གཡུ་དེ་ཁ་ནང་འཇིབས་ནས་ཁ་གོང་བས་དབྱི་བའི་ཚུལ་གྱིས་ཨམ་
ཕྲག་ནང་དུ་བཅུག མཆོད་གནས་ཀྱིས་ཞོ་བལྡག་ཚར་རྗེས་གཏམ་དེའི་སྐོར་
གླེང་སློང་བྱས་ནས་མིག་མངས་ཀྱི་རེའུ་ཞིག་སྤོས་ཏེ་ “ ལས་དང་བྱ་བ་ཅི་ཞིག་
བྱུང་” ཞེས་བརྗོད་ པས། ལུག་རྫིས་ “ མཆོད་ པའི་ དཀར་རྒྱན་འཁྱོག་པོར་
བརྒྱབས” ཞེས་བརྗོད་ནས་མཆོད་གནས་ཀྱི་དོགས་གཞི་སེལ་བར་བྱས་སོ། །
152



ཨ་ཁུ་སྟོན་པའི་སྒྲུང་།
གླེང་གཞི།
ཨ་ཁུ་སྟོན་པའི་སྒྲུང་ནི་བོད་ཀྱི་དབུས་གཙང་སྟོད་སྨད་ཀུན་ཏུ་ཧ་ཅང་
ཁྱབ་ཆེ་བའི་གྲགས་ཅན་སྒྲུང་གཏམ་ཞིག་ཡིན་ཅིང་ཨ་ཁུ་སྟོན་པ་ཞེས་པའི་མི་སྣ་
དེ་ཡང་དངོས་སུ་བྱུང་བ་ཞིག་ཡིན་པའང་ཚང་མས་རྩོད་མེད་དུ་ཁས་ལེན་བྱེད་
མུས་ཡིན། ཁོང་ནི་མགོ་བདེ་དྲན་འཁྲུལ་བྱེད་མཁན་ཚོར་ཁ་གཏད་གཅོག་
མཁན་གྱི་རིག་པ་ཅན་ཞིག་ཡིན་པས་མི་རྣམས་ཀྱིས་ཁོང་ནི་སྐྱེ་བོ་ཕལ་པ་ཞིག་མ་
ཡིན་པའི་ཡིད་ཆེས་བྱེད་ཀྱི་ཡོད་པ་རེད། དེས་ན་མི་རྣམས་ཀྱིས་ཨ་ཁུ་སྟོན་པའི་
སྒྲུང་འཆད་ཉན་བྱེད་རྒྱུར་ཅང་དགའ་པོ་བྱས་ཏེ་དར་ཁྱབ་ཆེན་པོ་བྱུང་བ་རེད།
སྒྲུང་གི་མི་སྣ་དངོས་བྱུང་ཡིན་ཀྱང་སྒྲུང་གི་ནང་དོན་ཆ་ཚང་དངོས་ཡོད་ཡིན་
ཞེས་བརྗོད་པར་དཀའ་སྟེ་སྒྲུང་དེ་དག་གཅིག་གིས་གཅིག་ལ་ཤོད་པའི་སྐབས་
སྣོན་འཕྲི་ཆད་ལྷག་ཅུང་ཟད་རེ་ཡོང་བ་ནི་ངེས་པར་སྲིད་པ་ཡིན་པས་སོ། །དེ་
སྔའི་སྤྱི་ཚོགས་ཀྱི་ནང་དུ་བརྙན་འཕྲིན་དང་གློག་བརྙན་སོགས་མེད་པས་སྒྲུང་
འཆད་ཉན་བྱེད་རྒྱུ་ནི་ངལ་གསོའི་དུས་ཚོད་འབུད་བྱེད་ཀྱི་རིག་རྩལ་གྱི་འཚོ་བ་
གཙོ་བོ་ཞིག་ཡིན་པས་སྒྲུང་ཤོད་རྒྱུ་དེ་དར་ཁྱབ་ཆེན་པོ་བྱུང་བ་རེད། འོན་ཀྱང་
ཉེ་བའི་ལོ་ངོ་བཅུ་ཕྲག་འགའ་ཞིག་གི་ནང་དུ་སྤྱི་ཚོགས་འཕེལ་རྒྱས་ཤིན་ཏུ་མྱུར་
བས་གློག་བརྙན་དང་བརྙན་འཕྲིན་སོགས་རིག་རྩལ་གྱི་འཚོ་བ་ཤིན་ཏུ་ཕུན་
སུམ་ཚོགས་ཤིང་འཁྲུགས་ཆ་ཆེ་བས་སྒྲུང་འཆད་ཉན་བྱེད་མཁན་ཧ་ལམ་མེད་
པར་གྱུར་པ་ལ་བརྟེན་ནས་སྒྲུང་མང་པོ་ཞིག་མི་རྣམས་ཀྱི་དྲན་ཤེས་ཀྱི་ཡུལ་ལས་
ཡལ་འགྲོ་གི་ཡོད་པ་ལྟར་ཨ་ཁུ་སྟོན་པའི་སྒྲུང་འདི་ཡང་ཤོད་རྒྱུ་ཡོད་མཁན་ཇེ་
153



ཉུང་ཇེ་ཉུང་དུ་འགྲོ་བ་མ་ཟད་ཤོད་རྒྱུ་ཡོད་མཁན་རེ་ཟུང་ལྷག་པ་རྣམས་ཀྱིས་
ཀྱང་སྔར་ཤེས་པ་རྣམས་བརྗེད་ངད་ཀྱི་རྐུན་པོས་ཁྱེར་ནས་མང་པོ་ཞིག་ཤོད་རྒྱུ་
མེད་པར་གྱུར་པ་སྟེ་ཁོ་བོ་རང་ཉིད་ལ་ཆ་མཚོན་ནའང་ཨ་ཁུ་སྟོན་པ་དང་ཉི་ཆོས་
བཟང་པོའི་སྒྲུང་མི་ཉུང་ཙམ་ཞིག་གོ་མྱོང་ནའང་ད་ལྟའི་ཆར་འགོ་ནས་དྲན་པ་
གཤམ་ནས་མི་དྲན་པ་ དང་ གཤམ་ནས་དྲན་པ་འགོ་ནས་ མི་ དྲན་པ་དང་།
འགའ་ཞིག་ནི་ཆ་ཚང་མི་དྲན་པ་སོགས་སུ་གྱུར་ཟིན་པས་ད་ལྟ་བློར་ཡོད་པ་འདི་
རྣམས་ཡི་གེར་འགོད་མ་ཐུབ་ན་ཅུང་ཟད་ཡོད་པ་འདི་རྣམས་ཀྱང་མེད་པར་གྱུར་
ན་ཤིན་ཏུ་འཕངས་པོ་རེད་སྙམ་སྟེ་ ༡༩༩༦ལོ་ནས་བཟུང་སྟེ་ལས་ཀའི་བར་
གསེང་བྱུང་མ་ཐག་རང་གི་དྲན་ཤེས་སུ་ཡོད་པ་རྣམས་ཡི་གེར་འགོད་ཅི་ནུས་སུ་
བྱས་ཐོག་གཞན་དག་ནས་ཀྱང་འཚོལ་བསྡུ་གང་ཐུབ་བྱས་ཏེ་༡༩༩༩ ལོར་ཨ་ཁུ་
སྟོན་པའི་སྒྲུང་ཁག་ཉེར་བདུན་ཙམ་ཕྱོགས་སྒྲིག་བྱེད་ཐུབ་པ་བྱུང་ཡང་མཐུན་
རྐྱེན་སོགས་དཀའ་ངལ་སྣ་ཚོགས་ཀྱི་དབང་གིས་ད་བར་དཔེ་སྐྲུན་བྱེད་མ་ཐུབ་
པར་ལུས་ཤིང་། ད་ལམ་དཔེ་སྐྲུན་བྱེད་ཐུབ་པ་ནི་བོད་ཀྱི་རྩོམ་རིག་སྒྱུ་རྩལ་གྱི་
ལྡུམ་རའི་ནང་གི་རྣམ་པར་བཀྲ་བའི་མེ་ཏོག་ཅིག་སྐྱོབ་ཐུབ་པ་བྱུང་བར་སེམས།
ཨ་ཁུ་སྟོན་པའི་སྒྲུང་གི་ནང་བཙུན་མར་ཕྲུ་གུ་བཟོས་པ་དང་། ཕོ་མཚན་ཉོ་
འཚོང་བྱེད་པ་ལྟ་བུ་ནི་ བཙུན་མར་སྐུར་འདེབས་བྱེད་ པ་ལྟ་བུའམ་ཡང་ན་
བཙོག་གཏམ་ཡིན་པས་དཔེ་དེབ་ཐོག་འགོད་རུང་ངམ་སྙམ་པའི་ཐེ་ཚོམ་ཞིག་
བྱུང་སྟེ་མཁས་དབང་འགར་ཇི་དགེའི་བཀའ་འདྲི་ཞུས་པར་བཀོད་ན་ལེགས་
ཚུལ་གསུངས་ཤིང་། ལེགས་པར་བསམས་ན་འགོད་དགོས་ངེས་སུ་མཐོང་སྟེ་
ཕོ་མཚན་འདེབས་འཚོང་བྱེད་པ་ལྟ་བུ་ནི་ཨ་ཁུ་སྟོན་པའི་སྒྲུང་གི་ནང་ནས་རྟོག་
པ་འཆར་ཡན་གྱི་རྣམ་པ་ཅན་གྱི་སྒྲུང་ལེགས་གྲས་ཤིག་ཀྱང་ཡིན་པས་བཏང་
སྙོམས་སུ་འཇོག་མི་རིགས་པ་དང༌། དེ་མ་ཡིན་པའི་བཙོག་གཏམ་འགའ་ཞིག་
པ་དེ་ཚོ་ཡང་སྒྱུ་རྩལ་གྱི་ཚད་མཐོ་ཞིང་ནང་དོན་ཐད་སྐབས་དེའི་སྤྱི་ཚོགས་ཀྱི་
154



སྣང་ཚུལ་ལ་ཟུར་ཟ་དང་བསུན་འབྱིན་བྱེད་པ་སོགས་བསམ་བློ་དང་སྒྱུ་རྩལ་
གཉིས་ཀའི་ཐད་ཀྱི་རིན་ཐང་ངེས་ཅན་ལྡན་པ་འབའ་་ཞིག་ཡིན་པས་དེ་དག་
བསྡུ་སྒྲིག་དང་དཔེ་སྐྲུན་མ་བྱས་པར་བཞག་ན་རིམ་པས་མི་རྣམས་ཀྱི་དྲན་ཤེས་
ཀྱི་ཡོལ་གོ་ལས་ཡལ་རྒྱུ་ཡིན་པས་དེ་དག་ཀྱང་འདོར་མ་ཕོད་པར་འདིར་བཀོད་
པ་ལགས་ཤིང༌། གཞན་ཡང་ཨ་ཁུ་སྟོན་པ་ནི་མི་ཞིག་ཡིན་པའི་ཆ་ནས་སྐྱོན་
ཀུན་དང་བྲལ་བ་དང་ཡོན་ཏན་ཀུན་ལྡན་ཞིག་མི་སྲིད་པ་བཞིན་མི་ལ་མགོ་སྐོར་
བཏང་བ་དང་རང་གི་བཟའ་ཟླ་མ་ཡིན་པའི་བུད་མེད་དང་ཉལ་པོ་བརྟེན་པ་
སོགས་ཀྱི་ལོ་རྒྱུས་ཀྱང་ཡོད་པ་རྣམས་ཀྱང་དེ་སྔ་ངག་རྒྱུན་དུ་ཇི་ལྟར་གྲགས་པ་
བཞིན་བཀོད་ཡོད། དངོས་འབྱུང་ཞིག་ཡིན་ཕྱིན་སྒྲུང་བསྡུ་སྒྲིག་བྱེད་པའི་ནང་
བྱ་བའི་བརྒྱུད་རིམ་སོགས་ཅུང་ཟད་སྣོན་འཕྲི་བྱེད་འོས་ལས་བརྩམ་སྒྲུང་ལྟར་
གང་འདོད་དུ་བཅོས་མི་རུང་ཡང་བར་སྐབས་ སུ་ ཨ་ ཁུ་སྟོན་པ་དང་ཉི་ཆོས་
བཟང་པོའི་སྒྲུང་འགའ་ཞིག་དུས་དེབ་སོགས་ཀྱི་ནང་དུ་འཁོད་པ་དེ་ཚོར་བསྡུ་
སྒྲིག་མཁན་ནས་རང་འདོད་ལྟར་སྣོན་འཕྲི་བཟོ་བཅོས་བྱས་པ་འམ་ཡང་ན་ཉི་
ཆོས་བཟང་པོ་དང་ཨ་ཁུ་སྟོན་པ་ཕན་ཚུན་འཛོལ་ནས་བཤད་པ་ཡང་འདུག་པས་
དེ་འདྲ་བྱས་ན་ཕན་པ་མེད་དེ་དམངས་ཁྲོད་རྩོམ་རིག་ནི་ཡུལ་སྲོལ་གྱི་བྱེ་བྲག་
ཅིག་ཡིན་ཅིང༌། ཡུལ་སྲོལ་ནི་མི་རིགས་ཤིག་གི་འཕེལ་འགྱུར་ལ་ལྟ་བའི་མེ་ལོང་
ལྟ་བུ་ཞིག་ཡིན་པས་དེ་ལ་སྒྲིག་པ་པོས་བཟོ་བཅོས་བྱེད་ཐལ་ཆེ་ན་དམངས་ཁྲོད་
རྩོམ་རིག་གི་བྲོ་བ་རྦད་དེ་ཉམས་འགྲོ་བ་དང་། ལོ་རྒྱུས་དང་སྤྱི་ཚོགས་ཀྱི་རྒྱབ་
ལྗོངས་ལ་ལྟ་བའི་ཐབས་མེད་པར་འགྱུར་བས་ཕན་པ་གང་ཡང་མེད། དེས་ན་
ད་ཐེངས་ཁོ་བོས་འདིར་བཀོད་པ་རྣམས་ལ་ཚིག་སྦྱོར་བདེ་ཁྱད་ཅུང་ཟད་དང་།
ནང་དོན་གྱི་ཐད་སྔ་ཕྱི་འབྲེལ་ཆགས་པའི་ཆེད་དུ་དགོས་ངེས་ཀྱི་ཁ་སྐོང་ཅུང་
ཟད་བྱས་པ་མ་གཏོགས་རྩ་བའི་ཆ་ནས་ཤོད་རྒྱུན་དུ་ཇི་ལྟར་ཡོད་པ་བཞིན་
བཅོས་ལྷད་མེད་པར་བཀོད་ཡོད། འོན་ཀྱང་འདིར་འཁོད་པ་ནི་་ ཨ་ཁུ་སྟོན་
155



པའི་སྒྲུང་ཁག་གཅིག་ཙམ་ཡིན་གྱི་ཐམས་ཅད་ནི་མིན་པས་འདིར་མ་འཁོད་པ་
རྣམས་ཁ་སྣོན་མཛད་མཁན་བྱུང་ན་ང་ཚོས་སྙིང་ཐག་པ་ནས་ཐུགས་རྗེ་ཆེ་ཞུ་རྒྱུ་
དང་། ཨ་ཁུ་སྟོན་པའི་མིང་ལ་ཨ་ཁུ་བསྟན་པ་དང་། གྲུ་གུ་ཐག་རྡོག་གི་མིང་ལ་
གྲུ་གུ་རྡོག་རྡོག་ཅེས་འབྲི་སྲོལ་མི་འདྲ་བ་ཡོད་འདུག་ཀྱང་འདིར་ནམ་རྒྱུན་ཁ་
སྐད་དུ་གྲགས་ཆེ་བའི་དབང་དུ་བྱས་ནས་བཀོད་པ་ཡིན། མདོར་ན་ད་ལམ་
བསྡུ་སྒྲིག་བྱས་པའི་ སྒྲུང་དེབ་འདིར་ཆ་མ་ཚང་བ་དང་མ་དག་པའི་རིགས་
མཆིས་ཚེ་རྒྱ་ཆེའི་གཟིགས་པ་པོ་རྣམས་ཀྱིས་ལེགས་བཅོས་ཀྱི་དགོངས་འཆར་
ལྷུག་སྩོལ་ཡོད་པ་མཁྱེན།
དང་པོ། གྲོ་སྐྱིན་ལ་བྲོ་སྤྲད་པ། །
ཨ་ཁུ་སྟོན་པའི་ཁྱིམ་ཚང་གི་ཟ་འབྲུ་ཟད་ལ་ཉེ་བའི་སྐབས་སུ་བོང་བུ་ཞིག་
ལ་ཕད་སྟོང་གཉིས་བཀལ་ནས་གཞིས་ཀ་བཀྲ་ཤིས་མཐོང་སྨོན་ལ་བུ་ལོན་ལེན་
པར་ཕྱིན་ པ་ རེད། གཞིས་ ཀར་ སླེབས་རྗེས་ ཨ་ ཁུས་ གཞིས་གཉེར་ལ་ ཕྱག་
འབུལ་ཞིག་ཞུས་ནས་“ སྐུ་ཞབས་མཁྱེན་གུས་པའི་ཁྱིམ་ལ་ཟ་སོན་མི་ལྡེང་བའི་
དཀའ་ངལ་ཆེན་པོ་ ཐུག་ སོང་བས་ ཕྱག་བུན་གྲོ་ ཁལ་ལྔ་དྲུག་ཙམ་ གཡར་པོ་
སྐྱབས་འཇུག་ཐུགས་རྗེས་གཟིགས་” ཞེས་བཤད་པས་གཞིས་གཉེར་གྱིས་““ ཨ་
ཁུ་ཁྱེད་ལུང་པའི་ནང་ངོ་མི་ཤེས་མཁན་མེད། འོན་ཀྱང་ཁྱེད་རང་བུ་ལོན་ལེན་
པའི་བརྟེན་གཏའ་མ་འདྲ་གང་ཡོད་” ཅེས་དྲིས་པས་ཨ་ཁུས། “ ང་ལ་ཁྱིམ་
ཚང་གི་ནང་ནས་གསེར་ཆས་དངུལ་ཆས་སོགས་ཀྱི་གཏའ་མ་གཞན་འཇོག་རྒྱུ་
མེད་ཀྱང་ལོ་ཡག་འོང་དཀྱིལ་དུ་ཡོད་པའི་ཞིང་ཁ་ཕུལ་ཁལ་ཐོན་པའི་ནོར་གཞོང་
ཟེར་བ་ཞིག་ཡོད་པ་དེ་གཏའ་མར་འཇོག་རྒྱུ་ཡིན” ཞེས་བཤད། གཞིས་གཉེར་
གྱིས་“ གཏའ་མ་དེ་གས་ཆོག སྐྱེད་ཀ་ག་ཚོད་སྤྲོད་རྒྱུ་ཡིན་ནམ་” ཞེས་དྲིས་
156



པས་ཨ་ཁུས་“ བཞི་ལྔ་འགྲོ་རང་ཕུལ་ཆོག་ཅེས་བཤད་པས་གཞིས་གཉེར་གྱི་
སེམས་ལ་སྐྱེད་ཀ་མཐོ་པོ་དེ་ཙམ་སྤྲད་ན་བུ་ལོན་གཏོང་རིན་ཡོད་སྙམ་ནས་
“ ངས་ཁྱེད་ལ་གྲོ་ཁལ་བཞི་གཡར་པོ་བཏང་ཆོག དུས་སང་ད་ཚོད་ངོ་སྐྱེད་
གྲངས་ཚང་སྤྲོད་དགོས་” ཞེས་བཤད་པ་དང་། ད་དུང་ཨ་ཁུར་ཤོག་བུ་དང་སྨྱུ་
གུ་སྤྲད་ནས་ “ གན་འཛིན་བྲིས་ཤིག གན་འཛིན་བྲིས་ཟིན་རྗེས་ང་ཚོས་གྲོ་
ཤོར་ཁ་བརྒྱབ་ཆོག་” ཅེས་བཤད། ཨ་ཁུས་མར་བསྡད་ནས་གན་འཛིན་བྲིས་
ཏེ། གཞིས་གཉེར་ལ་སྤྲད་པས་གཞི་གཉེར་གྱིས་ཀློག་སྐབས་དེའི་ཐོག་““ ལུགས་
གཉིས་གོང་མ་ཁྲིམས་བདག་རིན་པོ་ཆེའི་ཞབས་དྲུང་དུ།
ཞུ་བ། མིང་རྟགས་གཤམ་གསལ་ནས་གན་འཛིན་གཙང་འབུལ་ཞུ་
སྙིང་། དོན་རྩ་གུས་ཨ་ཁུ་སྟོན་པ་འདི་ལོ་སྟོན་འབབ་ཞན་པས་ལྟོ་སོན་གང་ཅིར་
ལག་འཛངས་དཀའ་ངལ་ཅི་ཆེར་གྱུར་ཏེ་ད་ལམ་འདི་ག་གཞིས་ཀ་བཀྲ་ཤིས་
མཐོང་སྨོན་ནས་བཞི་ལྔ་འགྲོའི་སྐྱེད་འབུལ་ལམ་ཞུ་རྒྱུ་ཞུས་ཏེ་གྲོ་ཁལ་ལྔ་གཡར་
པོ་བཀའ་དྲིན་ཆེ་བྱུང་བས་ཕྱི་ལོ་གྲོ་སྐྱིན་དུ་བྲོ་རང་འབུལ་རྒྱུ་མ་ཟད། ངོ་སྐྱེད་
གྲོངས་ཚད་དུས་ཐོག་གཙང་འབུལ་ཞུ་བ་ལས་དེ་དུས་དེ་མིན་དང་ང་མིན་ཁོ་
ཡིན་སོགས་གན་དོན་ལས་འགལ་རིགས་ཤར་ཚེ་འབའ་བླ་དཔོན་བཀའ་བཞིན་
བསྒྲུབ་ཐོག་སླར་ཡང་གན་དོན་འདི་རང་ལ་སོར་གནས་ཞུ་རྒྱུའི་དོ་བདག་ཨ་ཁུ་
སྟོན་པའི་རྟགས་” ཞེས་བྲིས་ཡོད་པས་གཞིས་གཉེར་གྱིས་གན་རྒྱུར་ཐེངས་
གཉིས་བལྟས་རྗེས་ནང་དོན་ལ་མོས་པོ་བྱུང་ནས་“ འགྲིག་བཞག ད་འབྲུ་ལེན་
] བཞི་ལྔ་འགྲོ་ཞེས་པ་ནི་སྔར་གྱི་བུན་སྐྱེད་ཀྱི་ཚད་གཞི་མཐོ་ཤོས་དེ་ཡིན་ཏེ་ལོ་གཅིག་ནང་འབྲུ་
ཁལ་བཞི་རེར་སྐྱེད་ཁལ་གཅིག་རེ་སྤྲོད་དགོས་པ་དེ་ལ་ཟེར་བ་དང་སྐྱེད་ཀ་དམའ་ཤོས་ནི་དགུ་བཅུ་འགྲོ་ཟེར་
བ་དེ་ཡིན།
157



དུ་ཤོག་” ཅེས་བཤད། ཨ་ཁུ་སྟོན་པས་གསུམ་ཕད་ | གཉིས་འཁྱེར་ནས་གཞིས་
གཉེར་གྱི་རྗེས་སུ་ཕྱིན་པས་གཞིས་གཉེར་གྱིས་འབྲུ་འབོ་ལྔ་ཤོར་ཁ་བརྒྱབ་ནས་
སྤྲད་པ་རེད། ཨ་ཁུས་འབྲུ་དོ་པོ་གཉིས་བོང་བུར་བཀལ་ནས་གླུ་ལེན་བཞིན་དུ་
དགའ་ཚོར་ཆེན་པོའི་ངང་རང་ཁྱིམ་དུ་ལོག་ཕྱིན་པ་རེད།
ལོ་གཅིག་སོང་རྗེས་ཨ་ཁུས་བྲོ་པ་མི་བཞི་ཁྲིད་ནས་གཞིས་ཀའི་རྡོ་གཅལ་
ནང་དུ་བྲོ་འཁྲབ་ཏུ་བཅུག་པ་དང་། ཨ་ཁུ་རང་ཉིད་ཀྱི་ངོ་ལ་འབག་ཅིག་གྱོན་
ནས་ཟུར་དུ་ལངས་བསྡད་པ་རེད། བྲོ་པ་བཞིས་བྲོ་ཚར་གཅིག་འཁྲབ་ཟིན་པ་
དང་གཞིས་གཉེར་གྱིས་ “ ཡག་པོ་འདུག་ཡག་པོ་འདུག་” ཅེས་བསྟུད་མར་
བཤད་པ་དང༌། ཨ་ཁུས་རྡོ་གཅལ་མཐིལ་ནས་ “ སྐུ་ཞབས་བྲོ་སྤུས་དག་པོ་
འདུག་གམ་” ཞེས་སྐད་བརྒྱབ་པས་གཞིས་གཉེར་གྱིས་“ སྤུས་དག་པོ་འདུག
སྤུས་དག་པོ་འདུག་་ ཅེས་བསྟུད་མར་བཤད། ཨ་ཁུས་ “ ད་འོ་ན་བཞི་ལྔ་
འགྲོའི་སྐྱེད་བྲོ་ཞིག་འབུལ་ལོ་” ཞེས་བརྗོད་ནས་བྲོ་པ་བཞི་དང་མཉམ་དུ་རང་
ཉིད་ཀྱང་འཁྲབ་པ་རེད། བྲོ་འཁྲབ་ཚར་བ་དང་ཨ་ཁུ་སྟོན་པས་སྐུ་ཞབས་བྲོ་
ཕུལ་ཟིན་པ་ཡིན་པས་སྤུས་དག་པོ་བྱུང་སོང་ངམ་བྱས་པས། གཞིས་གཉེར་
གྱིས་སྤུས་དག་པོ་བྱུང་སོང་ཞེས་གསོལ་རས་ཀྱང་སྤྲད། ཨ་ཁུས་རང་གི་གདོང་
འབག་མར་ཕུད་ནས་““ སྐུ་ཞབས་གཉེར་པ་ལགས། གྲོ་སྐྱིན་བྲོ་སྤུས་དག་གིས་
འཇལ་བ་མ་ཟད། བཞི་ལྔ་འགྲོའི་སྐྱེད་ཀྱང་ཕུལ་ཟིན་པས་གན་འཛིན་ཕྱིར་
སློག་ཡོད་པ་ཞུ་” ཞེས་བཤད་པས་གཞིས་གཉེར་གྱིས་“ ཁྱེད་ཨ་ཁུ་སྟོན་པ་མ་
རེད་དམ། བྲོ་འཁྲབ་ནས་བུ་ལོན་དག་པ་ཇི་ལྟར་བྱེད་ཐུབ་བམ་”” ཞེས་དྲིས།
ཨ་ཁུ་སྟོན་པས་““ སྐུ་ཞབས་མཁྱེན། ཁྱེད་ཀྱིས་ངའི་གན་འཛིན་དེ་ལ་ཡག་པོ་
ཞིག་གཟིགས་རོགས་གནང་”ཞེས་བཤད། གཞིས་གཉེར་གྱིས་གན་རྒྱུར་ཞིབ་
གསུམ་ཕད་ཅེས་པ་ནི་འབྲུ་ཁལ་གསུམ་གཤོང་བའི་ཕད་གོག་ལ་ཟེར།
]
158



པར་ལྟ་སྐབས་“ གྲོ་ལ་བྲོའི་སྐྱིན་པ་འབུལ་རྒྱུ་” ཞེས་ཡི་གེ་དག་ཆ་ཐ་དད་བྲིས་
ཡོད་པ་མཐོང་ནས་ཁོང་ཁྲོའི་ངང་“ ཨ་ཁུ་སྟོན་པ་ཟེར་བའི་ཁྲམ་པ་ཁྱོད་མར་
རྒྱུགས་” ཞེས་བཤད་ནས་གན་རྒྱ་དེ་ཨ་ཁུའི་མདུན་དུ་གཡུགས་པ་རེད། ཨ་
ཁུས་གན་རྒྱ་ཡར་བསྒྲུགས་ནས་དེ་ལ་ལྟ་ཙམ་བྱས་རྗེས་“ སྐུ་ཞབས་བཀའ་དྲིན་
ཆེ” ཞེས་བཤད་ནས་གསོལ་རས་རྣམས་ཁྱེར་ནས་རང་ཁྱིམ་དུ་ལོག་ཕྱིན་པ་
རེད། །
གཉིས་པ། སྤྱན་རས་གཟིགས་ཀྱིས་རྩམ་པ་འགམ་པ།
ཨ་ཁུ་སྟོན་པའི་གྲོང་ཚོའི་ནང་དུ་ཁྱིམ་ཚང་ཕྱུག་པོ་ཞིག་ཡོད་པ་དེའི་ཁྱིམ་
བདག་གི་མིང་ལ་གྲུ་གུ་ཐག་རྡོག་ཟེར་གྱི་ཡོད། ཁོ་ནི་རྐུན་མ་རྐུ་བ་དང༌། མི་
གཞན་ལ་མགོ་སྐོར་བཏང་ནས་ཕྱུག་པོར་གྱུར་པ་ཞིག་ཡིན་པས་ཨ་ཁུ་སྟོན་པའི་
ཁྱིམ་ལ་རྩམ་པ་ཟད་པའི་སྐབས་ཤིག་ཨ་ཁུས་གྲུ་གུ་ཐག་རྡོག་སར་རྩམ་པ་གཡར་
བར་ཕྱིན་ཀྱང་གྲུ་གུ་ཐག་རྡོག་གིས་ཁ་ཆག་སྣ་རལ་མང་པོ་ཞིག་བཤད་ནས་རྩམ་
པ་བྲེ་གང་ཡང་གཡར་པོ་མ་བཏང་བ་རེད། གྲུ་གུ་ཐག་རྡོག་ནི་ཨ་ཁུ་སྟོན་པའི་
གཉེན་ཉེ་ཡང་ཡིན་པ་རེད། འོན་ཀྱང་ཁོས་རྩམ་པ་མ་གཡར་བར་བརྟེན་ཨ་ཁུ་
བློ་ཕམ་ཆེན་པོ་བྱུང་ནས་འཁོན་ལན་ཞིག་སློག་དགོས་བསམས་ཤིང་། ཉིན་
ཞིག་ཨ་ཁུས་སྐྱེ་མོའི་ནང་དུ་ལུག་གི་རིལ་མ་བརྒྱངས་ཏེ་བོང་བུ་གསུམ་ལ་བཀལ་
ནས་གྲོང་པ་ཁྱིམ་མཚེས་སུས་ཀྱང་མ་ཤེས་པ་བྱས་ཏེ་ཞོགས་པ་སྔ་པོ་ནས་ལུང་
པའི་མདའ་ལ་ཕྱིན། །
ཉིན་དགུང་ཡོལ་ཙམ་ལ་བོང་བུར་གཡེར་ཁ་བཏགས་ནས་གོང་བཞིན་
རིལ་མ་བརྒྱབ་གསུམ་པོ་བཀལ་ཏེ་ཤང་ཤང་གི་སྒྲ་དང་བཅས་ཁྱིམ་དུ་ལོག་པས་
གྲོང་པ་ཁྱིམ་མཚེས་ཚོས་ད་རེས་ཨ་ཁུར་ཚོང་ཡག་པོ་བྱུང་བ་འདྲ་ཞེས་ཕན་ཚུན་
གླེང་མོལ་བྱེད་བཞིན་ཡོད་པ་རེད། དེ་ནས་ཉིན་གཉིས་རིང་ཨ་ཁུས་རང་གི་
159



རྔོས་ཚང་ནང་དུ་དུ་བ་བཏང་སྟེ་ཡོས་རྔོ་ཚུལ་བྱས་ཤིང་། ཉིན་ཤས་སོང་རྗེས་ཨ་
ཁུས་སླར་ཡང་བོང་བུར་རིལ་མ་བཀལ་ནས་གྲུ་གུ་ཐག་རྡོག་གི་སྒོ་འགྲམ་ནས་
ཕྱིན་པས་གྲུ་གུ་ཐག་རྡོག་གིས་མཐོང་ནས་ཆུ་འཁོར་དུ་རྩམ་པ་འཐག་པར་འགྲོ་
མཁན་ཡིན་ཤག་གིས་“ ཨ་ཁུ་ཆུ་འཁོར་དུ་འགྲོ་མཁན་ཡིན་ནམ་” ཞེས་དྲིས་
པས། ཨ་ཁུས་“ ལགས་ཡིན། ད་ལམ་ཚོང་ལམ་འགྲོ་ཡག་པོ་སྒྲུག་ནས་འབྲུ་
འབོ་ཁ་ཤས་བྱུང་བ་དང་། དེང་སང་ལྷ་སར་རྩོམ་གོང་འཕར་བ་སྐབས་འཁེལ་
སོང་། ཆུ་འཁོར་བཏགས་ཚར་རྗེས་ལམ་སེང་ལྷ་སར་རྩམ་པ་འཚོང་པར་འགྲོ་
རྩིས་ཡོད” ཅེས་བཤད། །
གྲུ་གུ་ཐག་རྡོག་གིས་“ ལྷ་སར་རྩམ་གོང་ཆེན་པོ་ཡོད་པ་རེད་དམ་” ཞེས་
དྲིས་པས། ཨ་ཁུས་“ ན་ནིང་ལྷ་ས་ཉེ་འཁོར་དུ་སྟོན་ཐོག་ཡག་པོ་མ་བྱུང་སྟབས་
དེང་སང་ལྷ་སར་རྩམ་པ་འཚོང་མཁན་དཀོན་དྲགས་ནས་རྩམ་པར་བྲེ་སྲང་སྤྲོད་
ཀྱི་འདུག་ཅེས་ཟེར་བ་ཁྱོད་ཀྱིས་གོ་མ་བྱུང་ངམ།” ཞེས་བཤད། གྲུ་གུ་ཐག་རྡོག་
གིས་“ ན་ནིང་བྲེ་རེར་ཞོ་ལྔ་རེ་བྱས་པ་དང་། ད་ལོ་བྲེ་རེར་སྲང་རེ་བྱས་ན་གོང་
ལྡབ་གཅིག་འཕར་བ་མ་རེད་དམ་” ཞེས་བཤད། །
ཨ་ཁུས་ “ རེད་རེད། གོང་ལྡབ་གཅིག་འཕར་བཞག་ཟེར་གྱི་འདུག
དེར་བརྟེན་ངས་དེ་རིང་དང་། སང་ཉིན་ཆུ་འཁོར་བཏགས་ཚར་བ་བྱས་ནས་
གནངས་ཉིན་མོ་རང་ལྷ་སར་ཐོན་མཁན་ཡིན་” ཞེས་བཤད་པས་གྲུ་གུ་ ཐག་
རྡོག་གི་སེམས་ལ་ད་རེས་ལྷ་སར་རྩམ་པ་དོ་པོ་ཁ་ཤས་འཚོང་བར་ཕྱིན་ན་ཁེ་
བཟང་ཆེན་པོ་ཡོང་ངེས་རེད་བསམས་ནས་“ང་ཡང་རྩམ་པ་ཏོག་ཙམ་འཚོང་
བར་འགྲོ་མཁན་ཡིན། ཨ་ཁུ་ང་གཉིས་གནངས་ཉིན་ལྷ་སར་མཉམ་དུ་ཕེབས་
ན་གང་འདྲ་འདུག་”ཅེས་བཤད་པས་ཨ་ཁུས་“ དེ་རང་ཞུས་ཆོག་” ཅེས་བཤད་
ནས་ཁོང་གཉིས་མཉམ་དུ་ལྷ་ སར་འགྲོ་རྒྱུ་བྱས་པ་རེད། ཉིན་གསུམ་པའི་
ཞོགས་པ་ཨ་ཁུས་སྐྱེ་མོ་བཞིའི་ནང་ལ་ ཤིང་ ཕྱེ་བརྒྱངས་ཏེ་བོང་བུ་གཉིས་ལ་
160



བཀལ་ནས་གྲུ་གུ་ཐག་རྡོག་གི་སྒོ་འགྲམ་དུ་སླེབས་རྗེས་ཁོ་ལ་སྐད་བཏང་བས་
ཅང་མ་འགོར་བར་གྲུ་གུ་ཐག་རྡོག་གིས་ཀྱང་བོང་བུ་གཉིས་ལ་རྩམ་པ་དོ་པོ་
གཉིས་རེ་བཀལ་ནས་ཕྱིར་ཐོན་ཡོང་བ་རེད། དེ་ནས་ཁོ་གཉིས་ཉིན་གང་རིང་
འགྲུལ་བརྒྱབ་ནས་ཕྱིན་རྗེས་ས་རུབ་གྲབས་ཡོད་སྟབས་ལམ་ཟུར་ཞིག་ལ་ལྷ་ཁང་
རྙིང་པ་ཞིག་ཡོད་པ་དེར་ཞག་སྡོད་བྱས། ཁོ་གཉིས་ཀྱིས་ཇ་སྐོལ་ནས་ཁ་ལག་
བཟས་རྗེས་སོ་སོར་ཉལ་བ་དང༌། གྲུ་གུ་ཐག་རྡོག་ནི་ཉིན་གང་འགྲུལ་བརྒྱབ་
པའི་དཀའ་ལས་ཀྱིས་གཉིད་ཁུག་སྟེ་ཤི་བ་ལྟ་བུར་གྱུར། ཨ་ཁུ་སྟོན་པས་ག་ལེར་
ཡར་ལངས་ཏེ་རང་གི་སྐྱེ་མོའི་ནང་གི་ཤིང་ལྕེ་རྣམས་ཁུག་ཀྱོག་ཅིག་ཏུ་ཤོས་ནས་
གྲུ་གུ་ཐག་རྡོག་གི་སྐྱེ་མོའི་ནང་གི་རྩམ་པ་རྣམས་རང་གི་སྐྱེ་མོའི་ནང་དུ་བརྒྱངས་
པ་དང༌། གྲུ་གུ་ཐག་རྡོག་གི་རྩམ་སྐྱེ་སྟོང་པ་དེ་ཚོ་འགའ་ཞིག་ལྷ་སྐུའི་ཞོགས་
གཡས་གཡོན་དུ་དབྱུགས་པ་མ་ཟད་ད་དུང་སྤྱན་རས་གཟིགས་ཀྱི་སྐུ་འདྲ་ཞིག་
ཡོད་པ་དེའི་ཕྱག་གཡོན་མར་རྩམ་སྐྱེ་ཞིག་བཀལ་ནས་བཞག་ཅིང་ཞལ་ལ་ཡང་
རྩམ་པ་ཕྲན་བུ་བྱུག་པ་དང་། ལྷ་སྐུ་དེ་ཚོའི་གཡས་གཡོན་གང་སར་སྒྱེ་མོ་བརྡབ་
ནས་སྐྱ་ཐིང་ཐིང་བཟོས་རྗེས་གཞི་ནས་ཉལ་ནས་བསྡད་པ་རེད། །
ཕྱི་ཉིན་ནམ་ལངས་ཉེའི་སྐབས་སུ་གྲུ་གུ་ ཐག་རྡོག་གིས་ཨ་ཁུ་ གཉིད་
དཀྲོག་ནས་“ ད་ང་ཚོ་འགྲོ་རན་འདུག་” ཅེས་བཤད། ཁོང་གཉིས་ཡར་ལངས་
ཏེ་བོང་བུར་ཁལ་འགེལ་རྩིས་བྱེད་སྐབས་གྲུ་གུ་ཐག་རྡོག་གི་རྩམ་པ་བསྡད་མེད་
པ་གཞི་ནས་ཤེས་པ་རེད། གྲུ་གུ་ཐག་རྡོག་གིས་གཡས་གཡོན་དུ་ལྟ་སྐབས་རང་
གི་རྩམ་པའི་སྐྱེ་མོ་དེ་ཚོ་ལྷ་སྐུའི་གཡས་གཡོན་དུ་ཡོད་པ་དང༌། སྤྱན་རས་
གཟིགས་ཀྱི་ཕྱག་ཏུའང་རྩམ་སྐྱེ་གཅིག་བསྣམས་ཡོད་པ་མཐོང་ནས་ཧང་སངས་
ཏེ་“ འདི་འདྲ་ག་རེ་བྱས་པ་རེད། ངའི་རྩམ་པ་སུས་བརྐུས་པ་ཡིན་ནམ་” ཞེས་
བཤད། ཨ་ཁུ་སྟོན་པས་ཧ་ལས་མདོག་གིས་“ འ་རྫི་འ་རྫི་འདི་འདྲ་ག་རེ་བྱས་
པ་རེད་”ཅེས་བཤད་ནས་ཡུད་ཙམ་བསམ་བློ་གཏོང་ཁུལ་བྱས་ནས་“ ཨོ། ལྷ་
161



ཁང་འདིར་ཡུན་རིང་མཆོད་འབུལ་བྱེད་མཁན་བྱུང་ཡོད་བཟོ་མི་འདུག ཕལ་
ཆེར་སྐུ་འདྲ་དེ་ཚོ་གསོལ་གྲོད་བཅོམ་ནས་ཁྱེད་རང་གི་རྩམ་པ་བཞེས་པ་ཐག་
ཆོད་” ཅེས་བཤད། །
གྲུ་གུ་ཐག་རྡོག་གིས་“ སྐུ་འདྲས་རྩམ་པ་བཞེས་སྲིད་དམ་” ཞེས་བཤད་
པས་ཨ་ཁུ་སྟོན་པས་“ མི་རྐུ་བསམ་པས་རྐུ་མ་བརྐུས། སྤྱན་རས་གཟིགས་ཀྱིས་
རྩམ་པ་འགམ་” ཞེས་བཤད་པས་གྲུ་གུ་ཐག་རྡོག་གིས་“ སྤྱན་རས་གཟིགས་
ཀྱིས་ངའི་རྩམ་པ་བཞེས་པ་ལས་ཁྱོད་ཀྱི་རྣམ་པ་མི་བཞེས་པ་གང་ཡིན་ནམ་”
ཞེས་བཤད། །
ཨ་ཁུ་སྟོན་པས་“ དེ་ནི་ཁྱེད་རང་མི་བསོད་ནམས་ཅན་ཡིན་པའི་རྟགས་
རེད། སྤྱན་རས་གཟིགས་ཀྱིས་མི་བསོད་ནམས་ཅན་གྱི་རྩམ་པ་མ་གཏོགས་མི་
ཕལ་པའི་རྩམ་པ་བཞེས་ག་ལ་སྲིད་” ཅེས་བཤད་པ་རེད། གྲུ་གུ་ཐག་རྡོག་གིས་
དབུགས་རིང་ཞིག་བཏང་ནས་“ ད་ནི་ང་ལྷ་སར་འགྲོ་བརྟེན་མེད་པས་རང་ཡུལ་
དུ་ལོག་རྒྱུ་ཡིན་” ཞེས་བཤད་པས་ཨ་ཁུས་ “ ཁྱེད་རང་མ་ཕེབས་ན་ང་ཡང་
གཅིག་པུར་ལྷ་སར་འགྲོ་འདོད་མི་འདུག་” ཅེས་བཤད་ནས་ཁོང་གཉིས་རང་
ཡུལ་དུ་ལོག་ཕྱིན་པ་རེད། དེང་སང་“ མི་རྐུ་བསམ་པས་རྐུ་མ་བརྐུས། སྤྱན་
རས་གཟིགས་ཀྱིས་རྩམ་པ་འགམ”ཞེས་པའི་གཏམ་དཔེ་དེ་ནས་དར་བ་རེད།
གསུམ་པ། གཡག་ཀོ་སྦྱིན་ལ་བསྒྱུར་བ།
ཨ་ཁུ་སྟོན་པའི་ཁྱིམ་མཚེས་ ཕྱུག་པོ་ཞིག་ཡོད་པ་དེས་སྟོན་བཤས་ཀྱི་
སྐབས་སུ་གཡག་ཆེན་པོ་ཞིག་བསད་ནས་དེའི་ཀོ་བ་མཉེད་ཀྱི་ཡོད་པ་རེད། ཨ་
ཁུས་དེ་མཐོང་ནས་ཕྱུག་པོ་དེར་མགོ་སྐོར་ཞིག་གཏོང་དགོས་བསམ་སྟེ་རང་གི་
ཁང་པའི་ཐོག་ཁར་རྨེའུ་བཀྲམ་ནས་དེའི་ཐོག་ཏུ་རིལ་མ་མང་པོ་རླུང་ལ་འཕྱར་
གྱིན་བསྡད་པ་རེད། ཁྱིམ་མཚེས་ཀྱི་ཕ་རྒན་ཐོག་སྐོར་རྒྱག་སྐབས་དེ་མཐོང་
162



ནས་ཨ་ཁུར་“ ག་རེ་བྱེད་ཀྱི་ཡོད་” ཅེས་སྐད་ཆ་དྲིས་པས་ཨ་ཁུས་“ ངའི་གཡག་
ཀོ་དེ་འཚེམ་ལྕག་བཟོས་ནས་ལུང་པའི་མདར་བཙོངས་པའི་རིན་པར་སྲན་མ་དོ་
པོ་ཁ་ཤས་བྱུང་བ་དེ་རྣམས་གད་རྒྱག་གི་ཡོད་” ཅེས་བཤད། ཁྱིམ་མཚེས་ཕ་
རྒན་གྱིས་ “ འཚེམ་ལྕག་རེར་ག་ཚོད་བྱས་སམ་” ཞེས་དྲིས་པས། ཨ་ཁུས་
““ ལྕག་རེ་བྲེ་རེ་བྱས་ནས་ཁེ་ཙམ་ལ་བཏང་བཞག་པ་ཡིན་” ཞེས་བཤད། ཁྱིམ་
མཚེས་ཀྱི་ཕ་དེའི་སེམས་ལ་གོང་ཧ་ཅང་ཆེན་པོ་རེད་བསམས་ཏེ་ཁོས་རང་གི་
གཡག་ཀོ་དེ་ཡོངས་རྫོགས་འཚེམ་ལྕག་བཟོས་ནས་ལུང་པའི་མདར་འཚོང་བར་
ཕྱིན་པ་རེད། ཁོས་ལུང་པའི་མདར་ག་ས་གར་འཚེམ་ལྕག་འཚོང་བར་ ཕྱིན་
ཀྱང་འཚེམ་ལྕག་གཅིག་ཀྱང་མ་བྲིན་པ་མ་ཟད་མི་ལ་ལས་གོང་དྲི་སྐབས་ཁོས་
“ ལྕག་རེ་བྲེ་རེ་ཡིན་” ཞེས་ཟེར་སྐབས་གཞན་གྱིས་ཁོ་ལ་ཁྲེལ་དགོད་ཀྱང་བྱེད་
ཀྱི་ཡོད་པ་རེད། ཁོ་ནི་ཀོ་བ་ཆུད་བཟོས་བཏང་ཟིན་ཅིང་འཚེམ་ལྕག་ཀྱང་མ་
བྲིན་པར་བློ་ཕམ་ངང་ལོག་ཡོང་བ་ཨ་ཁུ་སྟོན་པ་དང་ཏག་ཏག་ཐུག་ནས་ཨ་ཁུས་
“ ཁྱིམ་མཚེས་ཕྱག་ཕེབས་སྐུ་འཚོང་ཡག་” ཅེས་བཤད། ཁོས་“ འཚོང་ཡག་རྒྱུ་
གང་ཡོད་འཚེམ་ལྕག་གཅིག་ཀྱང་ཉོ་མཁན་མི་འདུག་” ཅེས་བཤད། ཨ་ཁུས་
“འཚོང་ལ་ལས་དང་ལམ་འགྲོ་དགོས་ཟེར་བ་བདེན་པ་རེད། ད་ཐེངས་ལམ་
འགྲོ་མ་རྒྱུག་པ་རེད། འོན་ཀྱང་ངའི་ཁ་ལ་གསན་ན་མ་རྩ་མ་ལྡིབ་པའི་ཐབས་
མེད་པ་མིན་”ཅེས་བཤད་པས་ཁོས་བྲེལ་འཚུབ་ངང་“ ཐབས་གསུངས་དང་མ་
རྩ་མ་སྟོང་ཙམ་བྱུང་ན་ཁྱེད་ཀྱིས་གསུངས་པ་ལྟར་བྱེད་རྒྱུ་ཡིན” ཞེས་བཤད། །
ཨ་ཁུས་ “ འཚེམ་ལྕག་རྣམས་བཙོས་ནས་སྤྱིན་བཟོས་ཏེ་བཙོངས་ན་
དྲག་” ཅེས་བཤད་པས་ཁོས་“ ངས་ད་བར་སྤྱིན་བཟོ་མ་མྱོང་བས་སྤྱིན་བཟོ་
སྟངས་ག་ནས་ཤེས་” ཞེས་བཤད། ཨ་ཁུས་“ དེ་མི་ཤེས་པ་གང་ཡོད། ཀོ་བ་ཆུ་
ཡི་ནང་དུ་བཙོས་ནས་བཞུར་བའི་ཁུ་བ་ནི་སྤྱིན་རེད་” ཅེས་བཤད་པས་ཁོས་
“ དེ་ལྟར་ཡིན་ན་སླ། ངས་སང་ཉིན་རང་སྤྱིན་བཟོ་གི་ཡིན་” ཞེས་བཤད་པས་
163



ཨ་ཁུས་“ སྤྱན་རོ་འབུད་མ་ཤེས་ན་སྤྱིན་ཤོག་ཡིན་པས་ཉོ་མཁན་མི་ཡོང་” ཞེས་ ་
བཤད་པས་ཁྱིམ་མཚེས་ ཕ་རྒན་ གྱིས་ “ སྤྱན་རོ་གང་འདྲ་བྱས་ནས་འབུད་
དགོས་”བྱས་པས་ཨ་ཁུས་“ སྤྱིན་ཁུ་དང་པོ་དེ་ཚེས་བཅོ་ལྔའི་ཟླ་བ་ཤར་བ་དང་
དུས་གཅིག་ཏུ་ཁ་ཤར་ལྟའི་ཝ་ཁའི་ནང་དུ་བཤོ་དགོས་” ཞེས་བཤད་པས་ཕྱུག་
བདག་ཁོ་ནི་བདེན་པར་གོ་ནས་ཚེས་བཅོ་ལྔའི་ཉིན་ཁོས་རང་གི་གཡག་ཀོ་དེ་
བཙོས་ནས་སྤྱིན་བཟོས་པ་དང་ཟླ་བ་ཤར་མ་ཐག་སྤྱིན་ཁུ་དང་པོ་དེ་ཁ་ཤར་ལྟའི་
ཝ་ཁའི་ནང་བཤོས་པས་འོག་ཏུ་ཁོག་མ་ཞིག་བཟེད་ནས་བསྡད་ཡོད་པའི་ཨ་
ཁུར་སྤྱིན་ཁུ་དང་པོ་དེ་རག་པ་རེད། །
བཞི་པ། སྟར་སྡོང་བཅད་པ།
ཨ་ཁུ་སྟོན་པའི་ཁང་པའི་སྒེའུ་ཁུང་གི་འགྲམ་དུ་སྟར་སྡོང་ཆེན་པོ་ཞིག་
ཡོད་པ་དེས་དགུན་དུས་སུ་ཨ་ཁུ་སྟོན་པའི་ཁང་པའི་ཉི་མ་སྒྲིབ་ཀྱི་ཡོད་པར་
བརྟེན་དགུན་དུས་སླེབས་རིམ་བཞིན་ཨ་ཁུ་སྟོན་པའི་སེམས་ལ་སྟར་སྡོང་འདི་
མེད་པ་ཞིག་བཟོ་ཐུབ་ན་ཅི་མ་རུང་བསམ་གྱི་ཡོད། དགུན་དུས་ཀྱི་ཉིན་ཞིག་ཨ་
ཁུའི་སེམས་ལ་ཐབས་ཤིག་དྲན་ཏེ་རང་གི་ཁྱིམ་དུ་ཡོད་པའི་ཤིང་དུམ་གཅིག་
དཔུང་པར་བརྒྱབ་ནས་སྟར་ཁའི་སྡོང་པོའི་བདག་པོ་ཕྱུག་བདག་དེའི་སྒོ་འགྲམ་
ནས་མར་ཕྱིན་པ་དང་ལམ་གཞན་ཞིག་ནས་ཡར་ལོག་སྟེ་ཏོག་ཙམ་བསྡད་རྗེས་
སླར་ཡང་མི་ཚང་དེའི་སྒོ་འགྲམ་ནས་མར་ཕྱིན་པས་མི་ཚང་དེའི་ཕ་ཡིས་མཐོང་
བ་རེད། ཕྱུག་བདག་དེས་ ཨ་ ཁུ་ ཤིང་དུམ་ཁྱེར་ནས་ཐེངས་གཉིས་འགྲོ་བ་
མཐོང་ནས་ཨ་ཁུར་“ ཁྱེད་རང་ཤིང་དུམ་འཁུར་ནས་གང་དུ་འགྲོ་ཡི་ཡོད་” ཅེས་
དྲིས་པ་རེད། །
ཨ་ཁུས་“ དེང་སང་ལུང་པའི་མདའ་ལ་སྟར་ཤིང་ཉོ་མཁན་ཞིག་སླེབས་
ནས་སྟར་ཤིང་འདི་ག་ཙམ་ལ་དངུལ་ཞོ་ལྔ་རེ་སྤྲོད་ཀྱི་འདུག ངས་སྔ་དྲོ་གཅིག་
164



བཙོངས་པ་ཡིན། གོང་ཚེ་ཐོག་ལ་འདི་ཡང་འཚོང་བར་འགྲོ་མཁན་ཡིན་”ཞེས་
བཤད། ཕྱུག་པོ་དེའི་སེམས་ལ་དངོལ་འབྲེལ་གོང་ཆེན་པོ་རེད། ཁོའི་ཤིང་སྡོང་
དུམ་དེ་འདྲ་གཅིག་ལ་ཞོ་ལྔ་སྤྲད་ན། ངའི་སྟར་སྡོང་ཡོངས་རྫོགས་བཅད་ནས་
བཙོངས་ན་རྡོ་ཚད་ཁ་ཤས་ཡོང་གི་རེད། དེའི་དུས་ལུང་པའི་ཕུ་མདའ་ཀུན་ལ་
ང་ལས་ཕྱུག་པ་སུ་ཡོད་བསམ་པ་རེད། ཕྱུག་བདག་དེས་ཨ་ཁུར་ “ ཤིང་ཉོ་
མཁན་དེ་ཚོས་སྟར་ཤིང་རློན་པ་ཉོ་གི་ཨེ་འདུག་” ཅེས་དྲིས་པས་ཨ་ཁུས་“ སྟར་
ཤིང་ཡིན་ན་སྐབས་རློན་དང་ཕྲ་སྦོམ་མེད་པར་ཡོད་ཚད་ཉོ་གི་འདུག་” ཅེས་
བཤད། །
ཕྱུག་བདག་གིས་“ ཤིང་ཉོ་མཁན་དེ་ཉིན་ཤས་སྡོད་བཟོ་འདུག་གམ་
ཞེས་དྲིས་པས་ཨ་ཁུས་“ སྡོད་བཟོ་འདུག གང་ཡིན་ཟེར་ན་ད་བར་ཁོང་ཚོར་
སྟར་ཤིང་མང་པོ་འཚོང་མཁན་བྱུང་མི་འདུག་” ཅེས་བཤད་པས་ཁོ་དགའ་སྤྲོའི་
ངང་ཁྱིམ་དུ་ཕྱིན་ནས་“ ནང་མི་ངོ་གཡོག་ཚང་མ་ལམ་སེང་སྟར་སྡོང་གཅོད་དུ་
འགྲོ་དགོས་”ཞེས་བཤད་ནས་ཕྱུག་བདག་གི་ནང་མི་ངོ་གཡོག་ཚང་མ་སྟར་སྡོང་
གཅོད་པར་ཕྱིན་པ་དང༌། ཉིན་གསུམ་པའི་ཞོགས་པ་ཁོང་ཚོ་སྟར་སྡོང་དུམ་
བུར་གཅོད་བཞིན་པའི་སྐབས་སུ་ཨ་ཁུས་སླར་ཡང་ཤིང་དུམ་ཞིག་ཁྱེར་ནས་ལུང་
པའི་མདར་འགྲོ་ཁུལ་བྱས་པ་དང་ཉིན་དགུང་ཙམ་ལ་ཁོང་ཚོས་སྟར་སྡོང་དུམ་
བུར་བཏང་ཟིན་ཙམ་གྱི་སྐབས་སུ་ཨ་ཁུ་ཤིང་དུམ་དེ་དཔུང་པར་བརྒྱབ་ནས་ངོ་
མདོག་སྐྱོ་པོ་ཞིག་བསྟན་ནས་ལོག་ཡོང་བ་རེད། ཕྱུག་བདག་དེས་“ ཨ་ཁུ་ཤིང་
བྱིན་མ་སོང་ངམ་” བྱས་པས་ཨ་ཁུས་““ ངའི་ཤིང་དུམ་མ་བྲིན་པ་སྐྱོན་མི་འདུག་
ཀྱང་ཁྱེད་ཀྱི་སྟར་སྡོང་དེ་གང་དྲག་” ཅེས་བཤད། ཕྱུག་བདག་གིས་“ ངའི་སྟར་
སྡོང་བཅད་ཟིན་པ་ཡིན། ད་ལྟ་རང་ཚོང་བར་འགྲོ་གི་ཡིན་” ཞེས་བཤད་པས་
ཨ་ཁུས་“ ད་གང་དྲག ཁྱེད་རང་གི་སྟར་སྡོང་གཅོད་རྒྱུ་ཕྱི་དྲགས་འདུག སྟར་
ཤིང་ཉོ་མཁན་ད་ནང་ཕྱིར་ལོག་སོང་ཟེར་གྱི་འདུག་”ཅེས་བཤད། །
165



ཁྱིམ་བདག་ནི་བྱ་ཐབས་ གཞན་མེད་ པར་ ཤིང་དེ་དག་ རང་ཁྱིམ་དུ་
དབོར་ནས་ལོག་ཕྱིན་པ་རེད།
ལྔ་པ། དམྱལ་བར་གྱོན་ཆས་བསྐྱལ་བ། །
ཨ་ཁུ་སྟོན་པའི་ལུང་པའི་ནང་དུ་ཕྱུག་པོ་ཆེན་པོའི་ཕ་རྒན་གྲོངས་ཏེ་རྩིས་
པས་རྩིས་སྐོར་བའི་ནང་དུ་ “ དངོས་པོ་ནག་པོ་ཞིག་ལ་སེམས་ཆགས་” ཞེས་
ཐོན་པས་ཁྱིམ་ཚང་དེ་ནས་ཕ་རྒན་གྱི་ལྷམ་ནག་པོ་དང་སྟོད་ཐུང་ནག་པོ། ཕྱུ་པ་
ནག་པོ་བཅས་རྒྱུན་དུ་གྱོན་པའི་གོས་ཀྱི་ནང་གི་ཁ་དོག་ནག་པོ་ཕལ་ཆེར་དགེ་
འདུན་སོགས་ལ་ཕུལ་བ་རེད། འོན་ཀྱང་རྒྱ་ཚོས་སྤུ་ཕྲུག་སྤུས་དག་ཁ་གསར་
གཅིག་ཡོད་པ་དེ་ཕ་རྒན་དེར་དམིགས་ནས་བཟོས་པ་ཞིག་མིན་པར་བརྟེན་བུ་
ཡི་གཟབ་སྤྲོས་ཀྱི་ཆེད་དུ་ནང་དུ་ཉར་བ་རེད། ཁྱིམ་དེར་ཕྱུ་པ་སྤུས་ལེགས་དེ་
འདྲ་ཞིག་ཡོད་པ་ཨ་ཁུས་ཤེས་ཀྱི་ཡོད་པར་བརྟེན་དེ་ལག་ཏུ་ལོན་ཐབས་ཤིག་
བསམ་བློ་གཏོང་གིན་ཡོད་པ་རེད། ཐེངས་ཤིག་ལྷ་སར་འགྲོ་དགོས་པ་བྱུང་
བས་ཨ་ཁུས་ཞོགས་པ་ཤིན་ཏུ་སྔ་པོ་ལངས་ཏེ་ཁྱིམ་ནས་ཐོན་ཅིང་ལྷ་ས་ནས་ཚུར་
ལོག་སྐབས་ཀྱང་ནམ་ཕྱེད་ཙམ་ལ་ལོག་ནས་སུས་ཀྱང་མ་ཤེས་པ་བྱས་པ་རེད།
ཁྱིམ་དུ་སླེབས་པའི་ཉིན་མོའང་ཕྱི་ལ་མ་དོན་པར་ནང་དུ་ཡིབས་ནས་བསྡད་པ་
དང་ཉིན་གཉིས་པའི་ཞོགས་པ་སྔ་པོ་ནས་ལངས་ཏེ་ལུང་པའི་ནང་གི་ཁྲོན་པའི་
ནང་འཛུལ་ནས་བསྡད་ཅིང་ཞོགས་པ་མི་རྣམས་ཆུ་ལེན་དུ་སླེབས་སྐབས་གཞི་
ནས་ཡར་དོན་ཡོང་བས་མི་རྣམས་ཀྱིས་ཅི་ཡིན་མ་ཤེས་པར་ཨ་ཁུར་“ཁྱེད་ཁྲོན་
པའི་ནང་དུ་ག་རེ་གནང་གི་ཡོད་” ཅེས་དྲིས་པར་ཨ་ཁུས་“ ང་གྲོགས་པོ་རྙིང་པ་
ཁག་གཅིག་ཐུག་པར་དམྱལ་བ་ལ་ཐེངས་གཅིག་འགྲོ་དགོས་བྱུང་” ཞེས་བཤད་
པས་ཚང་མ་ཧང་སངས་ཤིང་གཏམ་དེ་ཕྱུག་པོ་ཆེན་པོའི་ཨ་མས་ཀྱང་ཐོས་ནས་
ཨ་ཁུའི་ སར་ཡོང་ནས་ “ ཨ་ཁུ་དམྱལ་བར་ཕེབས་པ་རེད་ཟེར་བ་ཐོས་བྱུང་
166



བདེན་པ་ཡིན་ནམ” ཞེས་དྲིས་པས་ཨ་ཁུས་“ ཡིན་དང་ཡིན། ངས་དམྱལ་བ་
ལ་ཕྱིན་ནས་ཟླ་ཕྱེད་ཙམ་བསྡད་པ་ཡིན” ཞེས་བཤད་པས། ཨ་མ་དེས་“ དེ་
འདྲ་ཡིན་ན་ང་ཚོའི་ནང་གི་དམ་པ་དེ་མཇལ་མེད་དམ་” ཟེར་བར། ཨ་ཁུས་
“ མཇལ་བྱུང་མཇལ་བྱུང༌། ཁོང་མི་ཡུལ་དུ་བཞུགས་དུས་ལས་སྐུ་གཟུགས་ཐང་
བ་འདུག ཁྱེད་ཚོར་ཡང་ཐུགས་གཡེང་མ་གནང་ཞུས་གསུང་གིས། ད་དུང་
ཞེས་སྐད་ཆ་ ཤོད་མཚམས་བཞག་པས་ཨ་མ་དེས་ “ ད་དུང་ག་རེ་གསུང་གི་
འདུག་གམ” ཞེས་དྲིས་པས་ཨ་ཁུས་“ ད་དེ་གང་དྲག སྒྲུབ་པར་དཀའ་བའི་
ལན་དེ་མ་ཕུལ་ན་དྲག་” ཟེར་བར་ཨ་མ་དེས་“ ཨ་ཁུ་སྐུ་མཁྱེན། ལན་དེ་གསུང་
རོགས་གནང་། ང་ཚོས་ག་རེ་ཞུ་དགོས་བྱུང་ཡང་ཞུ་རྒྱུ་ཡིན་”བྱས་པས་ཨ་ཁུས་
“ བོད་ཀྱི་གཏམ་དཔེར། དཀྲུགས་སྙན་ཡང་མ་སྐྱེལ། ལན་མི་སྙན་ཡང་སྐྱོལ་
ཟེར་བས་ལན་དེ་ཕུལ་བ་དྲག ཡབ་ཆེན་ནས་གསུངས་པའི་བྱ་བ་དེ་སྒྲུབ་མི་
ཐུབ་པ་རང་ཡང་མིན་པས་ངས་ཞུས་ཆོག ཁྱེད་ཚོའི་ཡབ་ཆེན་དམ་པས་
གསུངས་དོན་ལ་ཁྱེད་ཚོས་མི་ཡུལ་དུ་མཆོད་འབུལ་ཡག་པོ་གནང་བ་ལ་བརྟེན་
ནས་ཁོང་གི་སྡིག་པ་ཧ་ལམ་དག་ཟིན་ནས་གང་མགྱོགས་བདེ་བ་ཅན་གྱི་ཞིང་
ཁམས་ལ་ཕེབས་ཐུབ་པའི་རེ་བ་ཡོད་པས་དེ་དུས་ན་བཟའ་ལེགས་པ་ཞིག་མེད་
ན་མིའི་དཀྱིལ་དུ་གྲལ་མི་གཤོགས་པས་ལུས་གང་ཆ་ཚང་སྤུས་ལེགས་ཤིག་སྐུར་
རོགས་ཞུས་གསུང་གི་འདུག་ཀྱང་ང་ནི་གནས་སྐབས་འགྲོ་ལོང་མེད་པས་དེ་ཚོ་
སྐྱེལ་མཁན་ཞིག་བཙལ་ནས་གང་མགྱོགས་སྐུར་ ཐབས་གནང་དགོས་” ཞེས་
བཤད་པས་ཡང་ཨ་མ་དེས་དངངས་འཚབ་ངང་“ ཨ་ཁུ་ཐུགས་རྗེས་གཟིགས།
དམྱལ་བ་ལ་འགྲོ་ཐུབ་མཁན་ནི་ཁྱེད་མ་གཏོགས་སུ་ཡོད། ཡོད་པའི་དབང་དུ་
བཏང་ནའང་ང་ཚོས་ག་ནས་བརྙེད། ཨ་ཁུ་རང་ལ་སྐྱབས་འཇུག་ཞུ་རྒྱུ་ལས་
འོས་མེད་པས་དམ་པ་དེར་ན་བཟའ་འབུལ་བར་ ཨ་ ཁུ་ཐེངས་གཅིག་ཕེབས་
རོགས་ཐུགས་རྗེས་གཟིགས་” ཞེས་ཞུ་བ་ཡང་ཡང་འཐེན་པའི་མཐར་ཨ་ཁུས་
167



དབུགས་རིང་ཞིག་བཏང་ནས་“ མ་གཞི་ང་དོན་གལ་ཆེ་ཞིག་གི་ཆེད་དུ་ལྷ་སར་
ཐེངས་གཅིག་འགྲོ་དགོས་ཡོད་ཀྱང་ད་ལམ་ཁྱེད་ཀྱིས་གསུངས་པ་ལ་མིན་ཞུས་མི་
ཕོད་པས་ངས་གནངས་ཉིན་རང་ཐོན་ཆོག སྐུ་ཆས་རྣམས་དང་ཞག་ཞེ་དགུ་
འདང་བའི་ ལམ་རྒྱགས་ཤིག་བཅས་སང་དགོང་མོ་ངའི་ནང་དུ་སྐྱེལ་རོགས་
གནང་” བྱས་པས་ཨ་མ་དེ་དགའ་ཐག་ཆོད་ནས་ཐུགས་རྗེ་ཆེ་ཡང་ཡང་ཞུས།
ཕྱི་ཉིན་ཁྱིམ་མཚེས་ཨ་མས་ཞག་ཞེ་དགུ་འདང་བའི་ལམ་ཆས་དང་སྣམ་
བུ་སྤུ་ཕྲུག་གི་ཕྱུ་པས་གཙོས་གཟབ་སྤྲོས་ཉན་པའི་ལུས་གང་ཆ་ཚང་བཅས་ཨ་
ཁུའི་ནང་དུ་བསྐྱལ་བས་ཨ་ཁུས་དེའི་དགོང་མོ་དེ་རྣམས་འཁྱེར་ནས་ལྷ་སར་
ཐོན་པ་རེད།
དྲུག་པ། ཕྱུག་བདག་ཞིང་རྨོ་རུ་བཅུག་པ།
སྟོན་ཁ་ ཤར་ནས་བཙས་མ་བརྔས་རྗེས་དགུན་གྱི་འཁྱག་པ་མ་ཐེབས་
གོང་ཐ་ཁོབས་དབྲོལ་བ་དང་ལོག་རྒྱག་པ་ཞེས་ཞིང་ཁར་རྨོན་པ་ཐེངས་གཉིས་
རྒྱག་དགོས་ཀྱི་ཡོད་པ་རེད།
གནམ་གཤིས་ཉིན་རེ་བཞིན་གྲང་དུ་འགྲོ་བཞིན་ཡོད་པས་ཨ་ཁུའི་ཞིང་
རྨོ་རན་གྱི་ཡོད་ཀྱང་ཨ་ཁུར་རྨོན་མཛོ་ནི་མེད་པས་སྟོན་ཁའི་ཐ་ལོག་གཉིས་གང་
འདྲ་བྱས་ནས་རྒྱག་དགོས་པའི་སྐོར་ལ་བསམ་བློ་གཏོང་བཞིན་ཡོད། །
ཕྱུག་པོ་ཆེན་པོར་རྨོན་པ་རྒྱག་རོགས་ཟེར་དགོས་བྱུང་ན་ནི་རྨོན་པ་དོར་
གཅིག་ལ་ལས་སྐྱིན་( ཚབ་)མི་གསུམ་འགྲོ་དགོས་པས་དེ་ཡང་འགྲོ་འདོད་མེད་
པ་རེད། ཨ་ཁུས་ཐབས་བཟང་ཞིག་དྲན་ཏེ་ཉིན་ལྟར་རང་གི་སྒོར་ཞིང་ཆེ་མོའི་
སྟེང་དུ་ཕྱིན་ནས་ས་སྔོག་ཙམ་སྔོག་ཙམ་བྱས་ཏེ་དངོས་པོ་ཞིག་འཚོལ་གྱི་ཡོད་པ་
ལྟར་བྱས་པས་གནས་ཚུལ་དེ་ ཕྱུག་པོ་འདོད་རྔམ་ཅན་དེས་མཐོང་བ་རེད།
ཉིན་བཞིའི་རྗེས་སུའང་ད་དུང་དེ་ལྟ་བྱེད་པ་མཐོང་བས་ཕྱུག་བདག་གི་སེམས་
168



7
7
ལ་ཨ་ཁུའི་དངོས་པོ་ཞིག་ཞིང་སྟེང་དུ་བོར་བ་ཡིན་ནམ་བསམས་ཏེ་ཁོས་“ ཨ་ཁུ་
ལགས་ཁྱེད་གང་ཞིག་འཚོལ་གྱི་ཡོད་” ཅེས་དྲིས་པས། ཨ་ ཁུས། “ ན་ནིང་
དཔྱིད་འདེབས་ཀྱི་སྐབས་ངའི་སྐེ་ལ་ཡོད་པའི་གཟི་མིག་དགུ་པ་དེ་རོལ་གྱི་ནང་
དུ་བོར་སོང་བས་དེ་བརྙེད་ན་བསམས་ཏེ་འཚོལ་བ་ཡིན་”ཞེས་བཤད། །
དེའི་སང་ཉིན་ཨ་ཁུས་ཞིང་དེར་སེར་ཆུ་གཏོང་གི་ཡོད་པས་ཕྱག་བདག་
ཀྱང་དེར་འོངས་ཏེ་ཨ་ཁུར་“ ཞིང་གང་འདྲ་བྱས་ནས་རྨོ་རྩིས་ཡོད་” ཅེས་དྲིས་
པས་ཨ་ཁུས། “ རྨོན་པ་གཡོར་བ་ལ་ནི་ལས་ཀྱིན་ཉིན་གསུམ་ཙམ་སྤྱོད་དགོས་
པས་དེ་ལས་ང་རང་གིས་སྦྱག་སློག་རྒྱག་གིན་རྒྱག་གིན་གཟི་འཚོལ་གྱིན་འཚོལ་
གྱིན་བྱེད་དགོས་མིན་ནམ་བསམ་གྱི་འདུག” ཅེས་བཤད། ཕྱུག་བདག་གིས།
“ ཞིང་ཁ་ཆེན་པོ་འདི་འདྲ་སྦྱག་སློག་རྒྱག་དགོས་བྱུང་ན་དཀའ་ལས་ཆེན་པོ་
ཡོང་གི་རེད། ང་རང་ཚོ་གྲོང་པ་ཁྱིམ་མཚེས་ཡིན་པས་ཞིང་འདི་ངས་རྨོད་ཆོག་
ལས་སྐྱིན་ཤོད་རིན་མེད་” ཅེས་བཤད་པས་ཨ་ཁུ་དགའ་ཐག་ཆོད་ནས་“ ཐུགས་
རྗེ་ཆེ། རོལ་ཞིབ་ཙམ་བཏང་ནས་ཞོར་ལ་ངའི་གཟི་དེ་འདུག་གམ་གཟིགས་
རོགས་གནང་” ཞེས་བཤད་པས་ཕྱུག་བདག་གི་སེམས་ལ་ད་འགྲིག་སོང་བསམ་
ནས་““ ཐུགས་གཡེང་མ་གནང༌། ངས་ཞིབ་ཚགས་ཞུས་ཆོག་” ཅེས་བཤད། །
ཕྱུག་བདག་གི་སེམས་ལ་ཞིང་ཁའི་ནང་དུ་གཟི་མིག་དགུ་པ་ཡོད་ཤག་
གིས་ཉིན་གཉིས་པའི་ཞོགས་པ་རྨོན་མཛོ་དེད་ནས་ཨ་ཁུའི་ཞིང་ཁར་ཕྱིན་ཏེ་
རོལ་ཤིན་ཏུ་ཞིབ་པོའི་ངང་ནས་རྨོན་པ་ཐེངས་གཉིས་བརྒྱབ་ནས་ཞིང་ཁ་དེ་ཧ་
ཅང་གཤིན་པོར་གྱུར་པ་རེད། འོན་ཀྱང་ཞིང་ཁའི་ནང་ནས་གཟི་མ་རྙེད་པའི་
ཐོག་ལས་སྐྱིན་ཡང་ལེན་རྒྱུ་མེད་པར་བརྟེན་ཕྱུག་བདག་ཁོ་ཁོང་ཁྲོ་ལངས་བཞིན་
པར་རང་ཁྱིམ་དུ་ལོག་དགོས་བྱུང་བ་རེད།
169



བདུན་པ། དངོས་གྲུབ་མི་དགོས་མཛོག་འགོ་གློད་རོགས་གནང་། །
ཨ་ཁུ་སྟོན་པའི་ཁྱིམ་མཚེས་དེ་འབྱོར་པ་ཆེན་པོ་ཞིག་ཡིན་པ་དང༌། ཁྱིམ་
དེའི་ཕ་རྒན་དེ་ནི་རྟག་ཏུ་གཞན་ལ་མཐོང་ཆུང་དང་ཁྱད་གསོད་བྱེད་མཁན་
ཞིག་ཡིན་ལ་འདོད་རྔམ་ཅན་ཞིག་ཀྱང་ཡིན་པ་རེད། ཨ་ཁུ་སྟོན་པས་ཁོ་ལ་མགོ་
སྐོར་བཏང་སྟེ་ཞིང་རྨོ་རུ་བཅུག་པ་མ་ཟད་ད་དུང་ཁོའི་ས་ནས་རྒྱུ་དངོས་ཏོག་
ཙམ་མགོ་སྐོར་གཏོང་དགོས་བསམ་པ་རེད། ཉིན་ཞིག་ཨ་ཁུ་སྟོན་པས་ཁོ་ནང་
དུ་བོས་ན་གསོལ་ཚིགས་གང་རྒྱས་བཤམས་ཤིང་ཁོ་ནང་དུ་ལོག་སྐབས་སྒོ་རྩར་
སྐྱེལ་མ་བྱས་ཏེ་“ ཁ་སྔོན་ངའི་ཞིང་ཁ་དེ་རྨོ་རོགས་གནང་ཡང་སྐབས་དེར་ཁ་
སྟོང་པའི་ཐུགས་རྗེ་ཆེ་མ་གཏོགས་ཞུ་རྒྱུ་བྱུང་མ་སོང་ལ་དེ་རིང་གསོལ་ཚིགས་
ཀྱང་སྟབས་བདེ་ཞིག་ལས་བྱུང་མ་སོང་བས་དགོངས་ཚོམ་མེད་པ་དང༌། ད་
ཐེངས་ང་ལམ་འགྲོ་ཆེན་པོ་ཞིག་རྒྱུགས་བྱུང་བས་འདིར་སྟོང་པ་མིན་ཙམ་གྱི་
ཐུགས་རྗེ་ལེགས་འབུལ་དངུལ་འདི་བཞེས་རོགས་གནང་” ཞེས་རང་ལ་དངུལ་
ཊམ་ཁ་བཅུ་རང་ཡོད་པ་དེ་ཁོ་ལ་སྤྲད་པས་ཁོའི་སེམས་ལ་ཨ་ཁུ་སྟོན་པར་དངུལ་
འདི་འདྲ་ག་ནས་བྱུང་བ་ཡིན་ནམ། ང་ལ་འདི་ཙམ་སྟེར་དུས་ཁོ་ལ་དངུལ་ཧ་
ཅང་མང་པོ་ཡོད་ངེས་རེད་སྙམ་པ་དང་ཁོས་ཨ་ཁུའི་དངུལ་གྱི་འབྱུང་རྩ་དེ་ཤེས་
པ་བྱེད་དགོས་བསམ་པ་རེད། ཉིན་གཉིས་པར་ ཁོས་ ཨ་ ཁུ་སྟོན་པ་ གསོལ་
ཚིགས་སུ་གདན་དྲངས་ཤིང་། “ ཁ་ས་ཁྱེད་ཀྱིས་སྣེ་ལེན་གཟབ་རྒྱས་གནང་
ནས་ཧ་ཅང་སྐྱིད་པོ་བྱུང་བས་དེ་རིང་ངའི་ནང་ལ་གསོལ་ཚིགས་སྟབས་བདེ་
ཞིག་འབུལ་རྒྱུ་ཡིན་” ཟེར་བ་སོགས་ཁ་མཁས་འདྲ་ཆགས་ཀྱི་སྐད་ཆ་སྙན་པོ་
གང་མང་ཞིག་ཤོད་བཞིན་དུ་ཨ་ཁུར་ཆང་ཡང་ཡང་དྲངས་ནས་ཨ་ཁུའི་ཁ་ནས་
སྐད་ཆ་ཞིག་ཐོན་ཐབས་བྱེད་ཀྱི་ཡོད། ཨ་ ཁུ་ཆང་གིས་གང་ཙམ་གཟི་བའི་
སྐབས་དེར་ཕྱུག་བདག་ཁོས་“ ཨ་ཁུ་ལགས། ད་ལམ་ཁྱེད་གློ་བུར་དུ་དེ་ཙམ་
170



འབར་བ་ག་འདྲ་ཡིན་ནམ་” ཞེས་དྲིས་པས་ཨ་ཁུས་“ དེ་ནི་དངོས་གྲུབ་རེད་”
ཅེས་བཤད། ཡང་ཕྱུག་བདག་གིས་“ དངོས་གྲུབ་ག་ནས་བྱུང་བ་རེད་” ཅེས་
དྲིས་པས་ཨ་ཁུས་““ རྒྱབ་རི་” ཞེས་བཤད་པས་ཁོས་“ རྒྱབ་རི་ལ་ག་རེ་” ཞེས་
དྲིས་པས་ཨ་ཁུས་་་ དེ་གསང་བ་རེད། ངས་མ་གཏོགས་སུས་ཀྱང་མི་ཤེས་པའི་
གསང་བ་རེད་'' ཅེས་བཤད་པས་ཁོའི་སེམས་ལ་རྒྱབ་རིའི་སྟེང་ནས་ཨ་ཁུར་
དངོས་གྲུབ་ཅིག་བརྙེད་པ་ ཐག་གིས་ཆོད་སྙམ་ནས་ཨ་ཁུར་བརྔན་པ་མང་པོ་
སྤྲད་ནས་་་ དངོས་གྲུབ་ཀྱི་ཁུངས་ཤོད་དང་'' ཞེས་ཡང་ཡང་དྲིས་པས་ཨ་ཁུས་
“ ད་ངས་ཁྱོད་ལ་བཤད་ཆོག འོན་ཀྱང་ཁྱོད་ཀྱིས་སུ་ལའང་མི་ཤོད་པའི་མནའ་
ཞིག་ཁྱོལ་ བྱས་པས་ཁོས་ལམ་སེང་དཀོན་མཆོག་དཔང་འཛུགས་ཀྱི་མནའ་
བསྐྱལ། དེ་ནས་ཨ་ཁུས་“་ དངོས་གྲུབ་དེ་རྒྱབ་རིའི་རྩེ་ཡི་སྒྲུབ་ཁང་ནང་ནས་
གྲུབ་ཐོབ་ཅིག་ གིས་ གནང་གི་འདུག དངོས་གྲུབ་ལེན་པ་ལས་སླ་པོ་མེད།
ཡར་ལམ་བྱེ་རི་ནས་འཛེགས་འགྲོ་དགོས་པ་དང་མར་ལམ་རྫ་རི་ནས་བབ་
དགོས་ཀྱི་འདུག དེ་ཡང་ཞོགས་པ་ཉི་མ་ཤར་བ་དང་དུས་མཉམ་པར་རི་རྩེའི་
སྒྲུབ་ཁང་དུ་འབྱོར་བ་བྱེད་དགོས། སྒོ་རྩ་ནས་་་ དབུལ་པོ་བདག་དངོས་གྲུབ་
ཞུ་རུ་སླེབས་ཡོད་པས་དངོས་གྲུབ་གནང་བ་ཞུ་” ཞེས་སྐུད་ཐེངས་གསུམ་རྒྱག་
དགོས། སྐད་ཐེངས་གསུམ་བརྒྱབ་རྗེས་སྒྲུབ་ཁང་ནང་ནས་ཁྱོད་ལ་དངོས་གྲུབ་
དགོས་ན་ལག་པ་རྐྱོངས་ཤོག་གསུང་བྱུང་ན་སྒྲུབ་ཁང་དེར་དཀར་ཁུང་ལག་མགོ་
ཐར་ཙམ་ཞིག་ཡོད་པ་དེའི་ནང་དུ་ལག་པ་རྐྱང་དགོས། དེ་ལྟར་བྱས་ན་ཅི་
འདོད་དངོས་གྲུབ་གནང་གི་འདུག དངོས་གྲུབ་ཐོབ་རྗེས་ ཕྱི་བལྟས་མ་སློག་
པར་རྫ་རི་ནས་བབ་ཡོང་དགོས། དེ་ལྟར་མ་བྱས་ན་དངོས་གྲུབ་རང་ལོག་འགྲོ་
རྒྱུ་རེད། དེ་ལྟར་བྱེད་ཐུབ་བམ་” བྱས་པས་ཁོ་དགའ་ཐག་ཆོད་ནས་“ བྱེད་
ཐུབ་བྱེད་ཐུབ་” ཅེས་བཤད་ནས་ཨ་ཁུར་མུ་མཐུད་སྣེ་ལེན་ཞུས། ཁོས་ཉིན་
གཉིས་པའི་ཞོགས་པ་ནམ་ཕྱེད་ཡོལ་ཙམ་ནས་བྱེ་རི་བརྒྱུད་རྒྱབ་རིར་འཛེགས་
171



པས་ཡར་གོམ་པ་དོ་སྤོས་ན་མར་གོམ་པ་གང་འདྲེད་ནས་ཉི་མ་ཤར་བའི་སྐབས་
སུ་འབྱོར་ཐུབ་ཙམ་བྱུང་སྟེ་སྒོ་རྩར་སླེབས་ནས་“་ དབུལ་པོ་ང་དངོས་གྲུབ་ཞུ་རུ་
ཡོང་བ་ཡིན་པས་བདག་ལ་དངོས་གྲུབ་གནང་བ་ཞུ་” ཞེས་སྐད་ཐེངས་གསུམ་
བརྒྱབ་པས་གྲུབ་ཁང་ནང་ནས་སྐད་སྦོམ་པོ་ཞིག་གིས་““ ལག་པ་ཁྱོངས་ཤོག་”
ཅེས་ཟེར་བ་དང་ཕྱུག་བདག་ཁོས་ལག་པ་དཀར་ཁུང་དེའི་ནང་དུ་བརྐྱངས་པས་
གྲུབ་ཁང་ནང་ནས་ཁོའི་ལག་པ་ནས་བཟུང་སྟེ་“ མི་ངན་རྐམ་ཆགས་ཅན་ངོ་ཚ་
རྒྱུ་མེད་པ་ཁྱོད་ཕུ་ལ་རུ་བ་དང་མདའ་ལ་ས་ཞིང་དང་སྒོ་ཕྱུགས་དེ་ལྟ་བུ་ཡོད་
བཞིན་དུ་དབུལ་པོ་ཡིན་ཞེས་ང་ལ་སྐྱག་རྫུན་ཤོད་ཕོད་པ་ངོ་མི་ཚའམ། ད་དུང་
ཁོ་ཨ་ཁུ་སྟོན་པའི་ས་ནས་དངུལ་དེ་ཙམ་བླངས་ཀྱང་ཡིད་མི་ཚིམ་པར་ད་དུང་
དངོས་གྲུབ་ལེན་དུ་ཡོང་བ་ཧམ་པ་ཆེ། དེ་རིང་ཁྱོད་ཀྱི་ཉེས་པ་དག་པའི་ཆེད་ད་
ཁྱོད་ཀྱི་ལག་པ་འདི་གཅོད་རྒྱུ་ཡིན་” ཟེར་བས་ཁོའི་སེམས་ལ་ད་དཔེ་བསགས་
སོང་བསམས་ནས་ཤིན་ཏུ་སྐྲག་སྟེ་ངུ་ངག་འདོན་བཞིན་དུ་ “ བླ་མ་གྲུབ་ཆེན་
མཁྱེན། བདག་ལ་དངོས་གྲུབ་མི་དགོས་མཛོག་འགོ་གློད་རོགས་གནང་ཐུགས་
རྗེས་གཟིགས་” ཞེས་ཞུ་བ་འཐེན་པས་སྒྲུབ་ཁང་ནང་ནས་“ ཁྱོད་ཀྱིས་ཉེས་པ་
བསགས་ཟིན་པས་ཆད་པ་མ་འཁུར་བར་ཉེས་པ་དག་ཐབས་ག་ལ་ཡོད། དེ་
རིང་ཁྱོད་ཀྱི་འཚོག་འགོ་འདྲེག་རྒྱུ་ཡིན་” ཞེས་བཤད་པས་ཁོ་ཤིན་ཏུ་སྐྲག་ནས་
འདར་སྐད་རྒྱག་བཞིན་དུ་ ““ བླ་མ་གྲུབ་ཆེན་མཁྱེན་མཛོག་འགོ་འདྲེགས་མ་
དགོས་པར་རྒྱུ་དངོས་པོ་བཏང་ནས་ཉེས་པ་དག་ཐབས་གཅིག་གསུངས་རོགས་
གནང་” ཞེས་བཤད། སྒྲུབ་ཁང་ནང་ནས་“ ཁྱོད་ལ་མཚོག་འགོ་འདི་དགོས་
སམ་འབྲུ་ཁལ་བཅུ་དགོས་” བྱས་པས་ ཁོས་ “ འབྲུ་མི་དགོས། ང་རང་གི་
འཛོག་འགོ་གནང་རོགས་” ཟེར་ཞུས་པས་སྒྲུབ་ཁང་ནང་ནས་་་ ད་འོ་ན་ཁྱོད་
མར་ཕྱིན་ནས་ཨ་ཁུ་སྟོན་པར་འབྲུ་ཁལ་བཅུ་ཐམ་པ་དང་མར་གྲོད་རིལ་གཅིག་
སྤྱོད་ཅིག དེ་མ་བྱས་ན་ཁྱོད་ཚང་ལ་ཆག་སྒོ་ཆེན་པོ་ཡོང་རྒྱུ་ཡིན་” བྱས་པས་
172



ཁོས་“ གྲུབ་ཐོབ་ཆེན་པོས་གསུངས་པ་བཞིན་ཞུ་རྒྱུ་ཡིན་” ཞེས་མནའ་བསྐྱལ་
བས་སྒྲུབ་ཁང་ནང་ནས་ཁོའི་ལག་པ་གློད། ཁོས་བཀའ་དྲིན་ཆེ་ཞུ་བཞིན་རྫ་རི་
བརྒྱུད་ཕྱིར་ལོག སྒྲུབ་ཁང་ནང་གི་གྲུབ་ཐོབ་ནི་གཞན་མ་ཡིན་པར་ཨ་ཁུ་སྟོན་
པ་ཡིན་ཏེ་ ཨ་ ཁུ་སྟོན་པས་ནམ་མ་ལངས་ཙམ་ལ་ཡར་ལངས་ཏེ་རྫ་རི་ནས་
འཛེགས་ཕྱིན་ཏེ་ཕྱུག་བདག་ཁོ་མ་སླེབས་གོང་རི་རྩེར་འབྱོར་ནས་སྒྲུབ་ཁང་ནང་
དུ་བསྡད་ནས་ཁོའི་ལག་པ་ནས་བཟུང་བ་སོགས་བྱས་པ་རེད། ཁོ་ལོག་ཕྱིན་མ་
ཐག་ཨ་ཁུས་བྱེ་རིའི་ཐོག་རྐུབ་འདྲུད་ཀྱིས་བྱེ་ཤུར་བཏང་ནས་ཡུད་ཙམ་ལས་མ་
འགོར་བར་ཁྱིམ་དུ་སླེབས་ནས་ཐོག་ཁར་དོན་ཏེ་ཁྱིམ་མཚེས་ཕ་རྒན་ལོག་རྒྱུ་
བསྒུགས་ནས་བསྡད་པས་དུས་ཚོད་གང་ཙམ་སོང་རྗེས་ཁོ་ཐང་ཆད་མདོག་སྟོན་
བཞིན་དུ་ལོག་པ་མཐོང་ནས་སྐད་ཆེན་པོས་“ ཁྱིམ་མཚེས་ལགས་སྐུ་དོན་གང་
འདྲ་བྱུང་ངམ” ཞེས་དྲིས་པས་ཕ་རྒན་དེས་“ ཤོད་ཉན་མེད། ད་ལྟ་ཁྱེད་སར་
བཅར་ནས་བཀའ་མོལ་ཞུ་རྒྱུ་ཡོད་”ཅེས་བཤད་ནས་ཅང་མ་འགོར་བར་ཨ་ཁུའི་
སར་མར་དང་འབྲུ་རྣམས་བསྐུལ་ཅིང་“ གྲུབ་ཆེན་གྱིས་ཁྱེད་ལ་འདི་རྣམས་
འབུལ་དགོས་གསུང་གི་འདུག་” བྱས་པས་ཨ་ཁུས་“ དེ་འདྲ་ག་ལ་ཞུ་ཕོད་”
ཅེས་ཕྱིར་སློག་བྱེད་ཁུལ་བྱས་ཀྱང་ཁོས་ཨུ་ཚུགས་ཀྱིས་དེ་རྣམས་བཞག་ནས་ངོ་
གློད་ནས་རང་ཁྱིམ་དུ་ལོག་པ་རེད། དངོས་གྲུབ་མི་དགོས་མཛོག་འགོ་གློད་
རོགས་ཟེར་བའི་གཏམ་དཔེ་དེ་དེ་ནས་བྱུང་བ་རེད། །
]
བརྒྱད་པ། ཨ་ཁུ་སྟོན་པས་མནའ་མར་བརྫུས་པ།
ཨ་ཁུ་སྟོན་པའི་ལུང་པའི་ནང་མི་ཚང་ཞིག་ལ་བུ་མོ་མཛེས་པོ་ཞིག་ཡོད་
ཅིང་མོའི་མིང་ལ་དཔལ་འཛོམས་བུ་ཁྲིད་ཟེར་གྱི་ཡོད་པ་དང་། དེ་ནི་ཨ་ཁུ་སྟོན་
པ་དང་གཅིག་སེམས་གཅིག་ལ་ཆགས་པའི་དགའ་གྲོགས་ཤིག་ཡིན། ཉིན་ཞིག་
མོའི་ཁྱིམ་དུ་མི་ཞིག་སླེབས་ནས་མོའི་ཕ་དང་སྐད་ཆ་ཤོད་སྐབས་མོའི་སྐོར་ཤོད་
173



ཀྱི་ཡོད་པ་ཤེས་ནས་མོས་ལྐོག་ཉན་བྱས་པས་མོའི་ཕ་ཡིས་བུ་མོ་མནའ་མར་སྟེར་
རྒྱུ་ཁས་བླངས་པ་ཤེས་པ་རེད། མོས་རང་ཉིད་མནའ་མར་སྟེར་རྒྱུའི་དོན་དེ་
ཐོས་པས་དངངས་འཚབ་ཆེན་པོའི་ངང་ཨ་ཁུ་སྟོན་པའི་སར་རྒྱུག་ཕྱིན་ནས་ཨ་
ཁུ་སྟོན་པར་ “ ང་ནི་པ་ལགས་ཀྱིས་ལུང་པའི་མདའ་ལ་མི་ཚང་ཞིག་གི་མནའ་
མར་སྟེར་རྒྱུའི་ཁས་བླངས་ཟིན་འདུག ང་ནི་ཁྱེད་རང་མ་གཏོགས་བསམ་རྒྱུ་
མེད་པས་མི་གཞན་གྱི་མནའ་མར་འགྲོ་བ་ལས་ཤི་བ་དགའ་”ཞེས་བཤད།
ཨ་ཁུ་སྟོན་པས་དཔལ་འཛོམས་བུ་ཁྲིད་ལ་“ ཁྱེད་རང་མིག་ཆུ་མ་གཏོང་
དང༌། ཁྱེད་རང་མི་གཞན་གྱི་མནའ་མར་འགྲོ་མི་འདོད་པའི་ཐོག་ངའི་མནའ་
མར་གང་མགྱོགས་བསུ་ཐུབ་པའི་ཐབས་ཤེས་ང་ལ་ཡོད་” ཅེས་བཤད། དཔལ་
འཛོམས་བུ་ཁྲིད་ཀྱིས་ “ ཐབས་ཤེས་ག་རེ་ཡོད། མགྱོགས་པོ་གསུངས་དང་”
ཞེས་བཤད་པས་ཨ་ཁུ་སྟོན་པས་“ ཁྱོད་ཀྱིས་མནའ་མར་འགྲོ་སྐབས་རྙོག་གྲ་མ་
བཤད་པར་ཁ་ལ་ཉན་པོའི་ཐོག་འགྲོ་དགོས་པ་མ་ཟད། ད་དུང་འདི་འདྲ་དང་།
འདི་འདྲ་བྱེད་དགོས་ཞེས་” ཐབས་ཤེས་ཞིབ་ཕྲ་བཤད་པས་དཔལ་འཛོམས་བུ་
ཁྲིད་ཀྱིས་ཀྱང་ཨ་ཁུ་སྟོན་པས་བཤད་པ་ལྟར་བྱེད་རྒྱུའི་ཁས་བླངས་ཏེ་རང་ཁྱིམ་
དུ་ལོག་
གཟའ་སྐར་བཟང་བའི་ཉིན་ཞིག་དཔལ་འཛོམས་བུ་ཁྲིད་གནའ་མར་
གཏོང་རྒྱུ་གཏན་འཁེལ་ཞིང་མོའི་ཁྱིམ་དུ་ནམ་ཕྱེད་ཙམ་ནས་གྲ་སྒྲིག་བྱེད་འགོ་
ཚུགས། དཔལ་འཛོམས་བུ་ཁྲིད་ལ་གཟབ་འཆོར་གང་ལེགས་སྤྲས་ཏེ་ཐོ་རེངས་
སྔ་ཆར་རྟ་ལ་བསྐྱོན་ཏེ་ཁྲིད་པ་རེད། །
ལུང་པའི་མདའ་ལ་མ་སླེབས་ཙམ་ལ་ལྕང་གླིང་ཞིག་ཡོད་པ་དེར་སླེབས་
སྐབས་ཀྱང་ནམ་ཡག་པོ་ལངས་མེད་པ་རེད། སྐབས་དེར་དཔལ་འཛོམས་བུ་
ཁྲིད་ཀྱིས་གཅིན་པ་གཏོང་དགོས་ཡོད་ཚུལ་བཤད་པས་སྐྱེལ་བསུའི་མི་དེ་ཚོས་
དཔལ་འཛོམས་བུ་ཁྲིད་རྟ་ལས་ཕབ་སྟེ་གཅིན་པ་གཏོང་བར་བཏང་། དཔལ་
174



འཛོམས་བུ་ཁྲིད་ཀྱིས་གླིང་ཁའི་རག་སྐྱོར་གྱི་ཁུག་ཀྱོག་ཅིག་ཏུ་གཅིན་པ་གཏོང་
བར་འགྲོ་ཁུལ་བྱས་པ་དང་མོ་རག་སྐྱོར་གྱི་རྒྱབ་ཏུ་སླེབས་སྐབས་ཨ་ཁུ་སྟོན་པ་
དེར་བསྒུགས་ནས་བསྡད་ཡོད་པས་དེར་ལམ་སེང་དཔལ་འཛོམས་བུ་ཁྲིད་ཀྱི་ཕྱུ་
པ་རྣམས་ཨ་ཁུ་སྟོན་པས་གྱོན་པ་དང༌། ཨ་ཁུ་སྟོན་པའི་ཕྱུ་པ་རྣམས་དཔལ་
འཛོམས་བུ་ཁྲིད་ཀྱིས་གྱོན་པ་རེད། ཁོང་གཉིས་གྱོན་ཆས་བརྗེས་ཟིན་པའི་
རྗེས་སུ་ཨ་ཁུ་སྟོན་པས་རང་གི་ངོ་གདོང་མགོ་རས་ཀྱིས་བཏུམས་ནས་མནའ་མ་
ཡིན་ཁུལ་གྱིས་རྟ་ལ་བཞོན་ནས་ཕྱིན་པ་དང༌། དཔལ་འཛོམས་བུ་ཁྲིད་ཀྱིས་
ཤར་རྒྱག་ཨ་ཁུའི་ཁྱིམ་ལ་ཕྱིན་པ་རེད། གནའ་མ་སྐྱེལ་མཁན་དང་བསུ་མཁན་
སུ་གཅིག་ལའང་དོ་སྣང་ཙམ་མ་བྱུང་བའི་ངང་ཁྱིམ་ཚང་དུ་འབྱོར་བ་རེད།
ཆང་སའི་དགའ་སྟོན་ཉིན་ཤས་རིང་གནའ་མས་ངོ་གདོང་བཀབ་ནས་
སྡོད་སྲོལ་ཡོད་པ་ལྟར་ཨ་ཁུ་སྟོན་པས་ཀྱང་རང་གི་མགོ་དང་ངོ་གདོང་མགོ་རས་
ཀྱིས་བཏུམས་ནས་བསྡད་པས་མནའ་མ་བརྫུས་མ་ཡིན་པ་སུས་ཀྱང་མ་ཤེས།
མནའ་མ་སྐྱེལ་མཁན་རྣམས་ལོག་པའི་རྗེས་སུ་ལུང་པའི་མདའི་མི་སུས་ཀྱང་
མནའ་མ་མཐོང་མ་མྱོང་བའི་ཁར་ཨ་ཁུ་སྟོན་པའང་མོ་གདོང་ཅན་ཞིག་ཡིན་
པས་མགོ་རས་ཕུད་ཀྱང་མནའ་མ་ཡིན་ཤག་ལས་སུ་ལའང་དོ་སྣང་མ་བྱུང་བ་
ཉིན་ཞིག་ཞོགས་པ་ཨ་ཁུ་སྟོན་པས་ཁྱིམ་ཚང་དེའི་ཨ་མའི་སྔས་འགོར་
ཕྱིན་ཏེ་“ ཨ་མ་ལགས་ལྷོད་ལྷོད་བྱས་ཏེ་གཟིམ་རོགས་གནང༌། གསོལ་ཇ་ངས་
བཟོས་ཆོག་”ཅེས་བཤད།
དེ་ནས་ཨ་ཁུ་སྟོན་པས་ཐབ་ཚང་ནང་ཕྱིན་ནས་ཇ་བཟོས་པ་དང་། མི་
ཚང་མ་ཡར་ལངས་ཟིན་རྗེས་ཁོག་ལྡིར་གྱི་ནང་དུ་ཚྭ་མང་པོ་བརྒྱབ་ནས་བུ་
གསུམ་ལ་ཇ་བླུགས་པར་ཕྱིན།
ཨ་ཁུ་སྟོན་པས་ཇའི་ཁོག་ལྡིར་སྐྱོམ་སྐྱོམ་རྩ་བ་ནས་མ་བཏང་བར་བུ་རྒན་
175



པ་དེ་ལ་ཇ་གང་བླུགས། དེ་རྗེས་བུ་འབྲིང་བ་དེར་སྐྱོམ་ཙམ་བྱས་ནས་ཇ་བླུགས་
པ་དང་། དེ་ནས་སྐྱོམ་སྐྱོམ་ཡག་པོ་ཞིག་བྱས་ནས་བུ་ཆུང་བ་དེར་ཇ་བླུགས་
པས་བུ་རྒན་པས་ཇ་ཧུབ་གང་བཏུང་རྗེས་ “ ཇ་ལ་ཚྭ་བརྒྱབ་མི་འདུག་” ཅེས་
བཤད། བུ་འབྲིང་བ་དེས་“ ཇའི་ཚྭ་ཏག་ཏག་བྱུང་འདུག་”ཅེས་བཤད་པ་དང་
བུ་ཆུང་བ་དེས་ཇ་ཧུབ་གང་བཏུང་རྗེས་ “ ཇ་ཚྭ་ ཁུ་རེད་” ཅེས་བཤད་པས་
མནའ་མར་བརྫུས་པའི་ཨ་ཁུ་སྟོན་པས་ཁོང་ཁྲོ་ཟ་ཁུལ་ངང་“ བུ་བགྲེས་པས་
གསོལ་ཇ་ཚ་མེད་རེད་ཅེས་པ་དང་། བུ་འབྲིང་བས་གསོལ་ཇ་ཚྭ་ཏག་ཏག་རེད་
གསུང་གི་འདུག བུ་གཞོན་པས་ནི་ཚྭ་ཁུ་རེད་གསུང་གི་འདུག དེ་ནི་ང་མནའ་
མ་མ་འདོད་པ་མ་གཏོགས་སྣོད་གཅིག་གི་ནང་ནས་བྲོ་བ་མི་འདྲ་བ་གསུམ་ཡོང་
དོན་མེད་”ཅེས་བཤད་ནས་ངུ་གིན་ངུ་གིན་བུ་གསུམ་གྱི་ཕ་མའི་སར་ཕྱིན་ནས་
“ བུ་བགྲེས་གཞོན་གསུམ་གྱིས་སྣོད་གཅིག་གི་ནང་ནས་བླུགས་པའི་ཇ་ལ་ཚྭ་
འདྲ་མིན་གསུམ་འདུག་གསུང་གི་འདུག དེ་ནི་ཁྱིམ་ཚང་གི་བུ་གསུམ་གྱི་ཐུགས་
ལ་བུ་མོ་ང་མེད་པའི་རྟགས་ཡིན་པས་ངས་ཁྱིམ་ཚང་གི་མནའ་མ་མི་ཡོང་ཐག་
ཆོད་ཡིན་” ཅེས་བཤད་དེ་སྒོ་ཕྱིར་ཐོན། ཨ་ཁུས་མོ་ཆས་གྱོན་གྱོན་པར་ཤར་
རྒྱག་ལུང་པའི་ཕུར་རང་གི་ཁྱིམ་དུ་ལོག་ཕྱིན་པས་དཔལ་འཛོམས་བུ་ཁྲིད་ཀྱང་
ཨ་ཁུའི་ཁྱིམ་དུ་བསྡད་ཡོད་པ་རེད། དེ་ནས་ཨ་ཁུ་སྟོན་པ་དང་དཔལ་འཛོམས་
བུ་ཁྲིད་གཉིས་སླར་གོས་བརྗེས་ཏེ་རང་རང་གི་གོས་གྱོན་རྗེས་ཨ་ཁུས་དཔལ་
འཛོམས་བུ་ཁྲིད་ལ་“ ཁྱེད་རང་ཁྱིམ་དུ་ལོག་ནས་ཕ་མ་གཉིས་ལ་མནའ་མར་
འགྲོ་སའི་མི་ཚང་དེའི་བུ་གསུམ་གྱིས་ཁོག་ལྟེར་གཅིག་གི་ནང་ནས་བླུགས་པའི་
ཇ་ལའང་ཚྭ་འགྲིག་མིན་སྣ་ཚོགས་བཤད་དེ་ང་ལ་ཁྱད་གསོད་བྱེད་ཀྱི་འདུག ད་
ནི་མི་ཚང་དེའི་མནའ་མ་བྱེད་དགོས་བྱུང་ན་སྡུག་མྱོང་རྒྱུ་ལས་མི་འདུག ད་
དུང་འགྲོ་དགོས་བྱུང་ན་ ཤི་བ་ལས་འོས་མེད་ཅེས་ཤོད་ཅིག་” ཅེས་བཤད།
དཔལ་འཛོམས་བུ་ཁྲིད་ཀྱིས་ཀྱང་ཨ་ཁུས་བསླབས་པ་ལྟར་བཤད་པས་ཕ་མ་
176



གཉིས་ནས་“ དེ་འདྲ་ཡིན་ན་རང་གི་ཁྱིམ་དུ་ཕ་མའི་སར་བསྡད་པ་དྲག་” ཅེས་
བཤད། དེ་ནས་ཟླ་གཅིག་ཙམ་སོང་རྗེས་ཨ་ཁུ་སྟོན་པས་དཔལ་འཛོམས་བུ་
ཁྲིད་ཀྱི་ཁྱིམ་དུ་ཕྱིན་ནས་དཔལ་འཛོམས་བུ་ཁྲིད་མནའ་མར་སློང་པ་རེད། །
དཔལ་འཛོམས་བུ་ཁྲིད་ཀྱི་ཕ་མ་གཉིས་ནས་དཔལ་འཛོམས་བུ་ཁྲིད་
མནའ་མ་གོ་ལོག་ཅིག་ཡིན་སྟབས་རང་མཉམ་གྱི་ཁྱིམ་ཚང་ཆེན་པོ་ཞིག་གིས་
སློང་མཁན་ཡོང་དཀའ་ཞིང་ཨ་ཁུ་སྟོན་པ་ཕྱུག་པོ་ཞིག་མིན་ཀྱང་ཤེས་བྱ་ཚེ་ལ་
སེམས་བཟང་ཅན་ཡིན་པས་མི་འོས་པ་མེད་ཅེས་བསམ་ གྲོས་མཐུན་ནས་
དཔལ་འཛོམས་བུ་ཁྲིད་ཨ་ཁུ་སྟོན་པའི་མནའ་མར་སྟེར་ཞིང་ས་ཞིང་དང་ཕྱུགས་
རིགས། གྱོན་ཆས་དང་། འབྲུ་དངུལ་སོགས་སྐལ་བ་མང་པོ་བསྐུར།
ཁོང་གཉིས་ཆང་སའི་རྟེན་འབྲེལ་སྟབས་བདེ་ཞིག་བྱེད་བསམས་ཀྱང་
ལུང་པའི་མི་མང་པོ་སླེབས་པར་བརྟེན་དགའ་སྟོན་ཉིན་བཅུ་ལྷག་འགོར་ཞིང་དེ་
ནས་བཟུང་ཁོ་གཉིས་བདེ་སྐྱིད་འཚོ་བར་རོལ་བ་རེད། །
དགུ་པ། ཞིང་ཁའི་སྟེང་གི་ཕ་བོང་དབོར་བ།
ཕྱུག་པོ་ཆེན་པོའི་ཞིང་ཁའི་དཀྱིལ་ལ་ཕ་བོང་ཆེན་པོ་ཞིག་ཡོད་པ་དེས་
འདེབས་ཞིང་གི་རྒྱ་ཁྱོན་ལ་གནོད་པ་མ་ཟད། ས་འོག་ལ་ནུབ་པའི་ཆ་ཤས་དེ་
ཚོར་གཤོལ་འཁོན་ནས་ཡང་ཡང་ཆག་གི་ཡོད་པ་རེད། །
ཉིན་ཞིག་ཨ་ཁུ་ཞིང་ཁ་དེའི་འགྲམ་ནས་འགྲོ་སྐབས་ཕྱུག་བདག་དེས་
གཤོལ་ཆག་རོ་འཁྱེར་ནས་ཞིང་ཁའི་ནང་ནས་ཚུར་དོན་ཡོང་གི་ཡོད་པ་དང་
ཏག་ཏག་ཐུག་པས་ཨ་ཁུས་“ གང་བྱས་སོང་ངམ་” ཞེས་དྲིས་པས་ཕྱུག་བདག་
གིས་“ ཞིང་ཁའི་ནང་གི་རྡོ་གོག་དེས་ཡང་ངའི་གཤོལ་བཅག་སོང༌། ཕ་གི་མེད་
པའི་ཐབས་གཅིག་གང་དྲག་” ཅེས་བཤད་པས་ཨ་ཁུས་“ དེ་ལས་སླ་པོ་རེད།
ངས་བཏོན་ཆོག གནངས་ཉིན་གུང་ཙམ་ལ་ངས་སླེབས་ཡོང་། རྡོ་ཆེན་འཐུམ་
177



པའི་ཐག་པ་ཞིག་ གྲ་སྒྲིག་གནང་རོགས། གསོལ་ཚིགས་རྒྱས་པོ་གནང་མི་
དགོས་”ཞེས་བཤད། ཕྱུག་བདག་གི་སེམས་ལ་ཨ་ཁུ་སྟོན་པ་ནི་རིག་པ་ཅན་
ཡིན་པས་ཐབས་བཟང་པོ་ཞིག་ཡོད་ངེས་ཡིན་སྙམ་སྟེ་དགའ་ཐག་ཆོད་ནས་
“ ཐུགས་རྗེ་ཆེ། གནངས་ཉིན་ཕེབས་སྒུག་ཞུ་གི་ཡིན” ཞེས་བཤད་དེ་སོ་སོར་
གྱེས། །
ཉིན་གཉིས་ཀྱི་རྗེས་སུ་ཨ་ཁུས་ཉིན་གུང་ཙམ་ལ་ཞིང་ཁ་དེར་ཕྱིན་པས་
ཕྱུག་བདག་ནང་མི་དང་བཅས་པས་ཞིང་ཁའི་སྟེང་དུ་གདན་ཅོག་བརྒྱབ་ནས་
དེར་བསྒུགས་ནས་བསྡད་ཡོད་པ་རེད། ཁོང་ཚོས་ཨ་ཁུ་མཐོང་བ་དང་སྣེ་ལེན་
བྱས་ཏེ་གདན་སྟེང་དུ་སྡོད་དུ་བཅུག་ནས་ཇ་ཆང་དྲངས་ཤིང་གསོལ་ཚིགས་རྒྱས་
པོ་བཤམས།
ཨ་ཁུས་ཁ་ལག་རྒྱགས་ཚད་བཟས་ཤིང་ཇ་ཆང་བཏུངས་རྗེས་ཐག་པ་དེ་
རྡོ་ལ་བཀོན་ཏེ། “ ཡ། ད་རྡོ་གོག་དེ་ངའི་རྒྱབ་ཏུ་སྐུར་ཤོག་” ཅེས་བཤད་ནས་
རྡོ་དེ་ལ་རང་གི་རྒྱབ་སྦྱར་ནས་བསྡད་པས་དེར་ཡོད་མི་རྣམས་ནི་ཏོག་ཙམ་རིང་
ཅི་ཟེར་འདི་ཟེར་མེད་པར་ཧོན་འཐོར་བ་ལྟར་ལངས་བསྡད་པས་ཨ་ཁུས་“ཁྱོད་
ཚོ་འོན་པ་ཡིན་ནམ། རྡོ་ངའི་རྒྱབ་ཏུ་སྐུར་ཤོག་ཟེར་གྱི་མི་འདུག་གམ་” ཞེས་
བཤད་པས་ཕྱུག་བདག་ཁོ་དྲན་པ་གསོས་པ་ལྟར་བྱས་ནས་““ ཨ་ཁུ་ཞལ་ཤོབ་མ་
གནང༌། རྡོ་ཆེན་པོ་འདི་འདྲ་ང་ཚོས་གང་འདྲ་བྱས་ནས་སྐུར་ཐུབ་ཀྱི་རེད་
དམ་” ཞེས་བཤད། ཨ་ཁུས་“ དེ་འདྲ་ཡིན་ན་དགོངས་པ་མ་ཚོམས། རྡོ་རྒྱབ་
ཏུ་སྐུར་མཁན་མེད་ན་ང་ལ་ཐབས་གཞན་གང་ཡང་མེད་པས་ཁྱེད་ཚོས་རྡོ་དེ་
བཤགས་ནས་ཚལ་པ་རེ་རེ་བྱས་ནས་ཕྱིར་བཏོན་ན་ལེགས་” ཞེས་བཤད་ནས་
རང་ཁྱིམ་དུ་ལོག
ཉིན་རྗེས་མ་ཕྱུག་བདག་གིས་ཨ་ཁུའི་ངག་བཞིན་རྡོ་བཤགས་པས་ཨ་
ཁུས་རྡོ་རྣམས་རང་ཁྱིམ་དུ་དབོར་ནས་རང་གི་ཁང་པ་གཞིགས་གསོ་བྱས་པ་
178
]
2



བཅུ་པ། ཕྱུག་པོ་ཆེན་པོའི་མཛོ་བརྐུས་པ།
ཕྱུག་པོ་ཆེན་པོ་ཟེར་བའི་མི་ཚང་དེ་ནི་མིང་དོན་མཚུངས་པའི་ཕྱུག་པོ་
ཆེན་པོ་ཞིག་ཡིན་པས་ཕུ་ལ་རུ་བ་དང༌། མདའ་ལ་ས་ཞིང༌། མཛོ་རྟ་ལུག་
སོགས་སྒོ་ཕྱུགས་ཀྱང་མང་པོ་ཡོད་པ་རེད། །
མི་ཚང་དེས་སྐྱེད་རྩིའི་བུ་ལོན་བཏང་ནས་དབུལ་པོ་ཚོའི་ས་ནས་ཁེ་
བཟང་བཟས་ཏེ་ལོ་རེ་བཞིན་ཕྱུག་ཏུ་འགྲོ་ཡི་ཡོད་པ་རེད། ལུང་པ་དེ་གའི་ནང་
ཨ་ཁུ་སྟོན་པའི་སྤུན་མཆེད་ཅིག་ཡོད་པ་དེའི་ནང་དུ་བུད་མེད་ཅིག་ལ་ཕྲུ་གུ་སྐྱེ་
རན་ཡོད་ཀྱང་གསོས་གཏོང་བྱེད་ཀྱི་ཤ་རྩ་བ་ནས་མེད་པ་རེད། ཨ་ཁུའི་སེམས་
ལ་ཕྱུག་པོ་ཆེན་པོའི་མཛོ་རྒྱགས་པ་དེ་ཚོ་དྲན་ནས་“ ཁྱོད་ཚོ་སྒུགས་ཨང༌། ངས་
ཤ་ཐབས་ཤེས་བྱས་ཆོག” ཅེས་བཤད་དེ་ཕྱིར་ཐོན། ཨ་ཁུ་སྟོན་པས་གྲུ་གུ་ཐག་
རྡོག་གི་སར་ཕྱིན་ནས་“ དེ་རིང་ང་གཉིས་རིན་པ་སྤྲོད་མི་དགོས་པར་ཤ་ཁོག་
ཅིག་ལེན་དུ་འགྲོ་འམ་” ཞེས་བཤད། །
གྲུ་གུ་ཐག་རྡོག་དགའ་ཐག་ཆོད་ནས་ལག་པ་འཕུར་འཕུར་བྱེད་བཞིན་
དུ་“ ཡིན་དང་ཡིན། ང་ད་ལྟ་ལག་པ་ཟ་ཕྲུག་ལངས་ནས་བསྡད་ཡོད་” ཅེས་
བཤད་དེ་ཨ་ཁུ་དང་གྲུ་གུ་ཐག་རྡོག་གཉིས་ཕྱུག་པོ་ཆེན་པོའི་ཁྱིམ་ཚང་ཡོད་སའི་
ཕྱོགས་སུ་འགྲོ་སྐབས་ཕྱུག་པོ་ཆེན་པོའི་ཁྱིམ་བདག་ཁོ་རི་ཟུར་ཞིག་ཏུ་ཞིང་རྨོ་
བཞིན་ཡོད་པ་མཐོང་བས་ཨ་ཁུས་གྲུ་གུ་ཐག་རྡོག་ལ་་་ ད་ཡག་པོ་བྱུང་། ཁྱོད་
ཀྱིས་འདི་འདྲ་དང་འདི་འདྲ་བྱེད་དགོས། ངས་འདི་འདྲ་བྱས་ཆོག་” ཅེས་
བཤད། དེ་ནས་ཨ་ཁུས་རིའི་སྒང་ལ་འཛེགས་ཕྱིན་པ་དང༌། གྲུ་གུ་ཐག་རྡོག་
གིས་ཡུར་བུའི་ནང་འཇབ་ནས་ཕྱིན་ཏེ་ཕྱུག་བདག་རྨོད་རྒྱག་སའི་ཞིང་དེའི་མུ་
ཁར་འཇབས་ནས་བསྡད།
179



དེ་ནས་ཨ་ཁུས་རིའི་སྒང་ནས་ཕྱུག་བདག་གི་ཕྱོགས་སུ་ “ ཀུ་ཀུ་” ཞེས་
སྐད་གཉིས་བརྒྱབ་ནས་ཕ་བོང་ཞིག་གི་རྒྱབ་ཏུ་ཡིབས་བསྡད་པས་ཕྱུག་བདག་
ཁོས་ཀུ་བརྒྱབ་སའི་ཕྱོགས་སུ་བལྟས་ཀྱང་གང་ཡང་མ་མཐོང་བས་ཁོས་སྔར་
བཞིན་ཞིང་ཁ་རྨོ་བཞིན་ཡོད་པའི་སྐབས་ཨ་ཁུས་སླར་ཡང་ཀུ་གཉིས་བརྒྱབ་པས་
ཕྱུག་བདག་གི་བལྟས་པས་ཨ་ཁུ་རིའི་སྟེང་དུ་ལངས་བསྡད་ཡོད་པ་མཐོང་ནས་
ཕྱུག་བདག་ཁོས་ཞིང་རྨོ་མཚམས་བཞག་སྟེ་རིའི་སྟེང་དུ་ཕྱིན་པས་ཕྱུག་བདག་རི་
ལ་འཛེགས་པའི་གོ་སྐབས་དང་བསྟུན་ནས་གྲུ་གུ་ཐག་རྡོག་གིས་ཕྱུག་བདག་གི་
མཛོ་ཞིག་གཉའ་ལས་དཀྲོལ་ནས་ཁྲིད་ཕྱིན་པ་རེད། ཕྱུག་བདག་རིའི་སྒང་ལ་
སླེབས་ནས་“ ཨ་ཁུར་ཁྱེད་ཀྱིས་ང་སྐད་བཏང་ནས་གང་ཤོད་རྒྱུ་ཡོད་དམ”ཞེས་
སྐད་ཆ་དྲིས་པ་རེད། ཨ་ཁུས་“ ངས་ཁྱེད་ཀྱིས་མཛོ་ཡ་གཅིག་གིས་རྨོད་རྒྱག་པ་
མཐོང་ནས་ཡ་མཚན་སྐྱེད་ནས་ཧུ་ཧུ་ཞེས་དགོད་ཤོར་བ་མ་གཏོགས་ཁྱེད་ལ་
སྐད་གཏོང་རྒྱུ་མ་བྱུང་”ཞེས་བཤད། །
ཕྱུག་བདག་གིས་“ མཛོ་ཡ་གཅིག་གིས་རྨོད་གང་འདྲ་བྱས་ནས་རྒྱག་
ཤེས་སམ། ཁྱོད་སྨྱོ་བ་མིན་ན་འཁྲུལ་བ་རེད་” ཅེས་བཤད། ཨ་ཁུས་“ ང་སྨྱོ་བ་
རེད་དམ་ཁྱེད་འཁྲུལ་བ་ཡིན་སུས་ཤེས། ཁྱེད་རང་གཟིགས་དང༌། མཛོ་ནི་ཡ་
གཅིག་རང་ལས་མི་འདུག་” ཅེས་བཤད་པས་ཕྱུག་བདག་ཁོས་ཁ་ཕྱིར་སྐོར་ནས་
ལྟ་དུས་དངོས་འབྲེལ་མཛོ་གཅིག་ལས་མེད་པ་མཐོང་ནས་ཧང་སངས་པ་རེད། །
ཕྱུག་བདག་གིས་“ ཨ་ཙིདཔེ་སྲིད་དོགས་མེད། ད་ལྟ་རང་མཛོ་གཉིས་
ཡོད” ཅེས་བཤད་པར། ཨ་ཁུས་“ ང་འདིར་ཡོང་དུས་ནས་མཛོ་གཅིག་རང་
ལས་མཐོང་མ་བྱུང་། ཡང་མིན་ན་གནོད་སྦྱིན་མཛོ་ཟ་མཁན་གྱི་ཆོ་འཁྲུལ་
བསྟན་པ་ཐག་ཆོད། དེ་མིན་ན་མཛོ་ཡ་གཅིག་གིས་རྨོད་ག་ནས་རྒྱག་ཤེས་”
ཅེས་བཤད་ནས་ཁོ་དང་མཉམ་དུ་ཕྱིན་ནས་མཛོ་འཚོལ་རོགས་བྱེད་ཁུལ་བྱས།
དེ་ནས་དགོང་དྲོ་ཉི་མ་བཞུད་རྗེས་ཨ་ཁུ་དང་ཕྱུག་བདག་གཉིས་རང་རང་གི་
180



ཁྱིམ་དུ་ལོག་ཕྱིན་པ་རེད།
ཨ་ཁུ་རང་ཁྱིམ་དུ་སླེབས་སྐབས་གྲུ་གུ་ཐག་རྡོག་གིས་ཨ་ཁུའི་ཁྱིམ་དུ་མཛོ་
དེ་བསད་ནས་པགས་པའང་བཤུས་ཟིན་པ་རེད། གྲུ་གུ་ཐག་རྡོག་གིས་“ ཨ་ཁུ་
མཛོ་བསད་ནས་པགས་པའང་བཤུས་ཚར་བ་ཡིན། ད་ང་གཉིས་ཤ་བགོ་བཤའ་
བརྒྱབ་ན་” ཞེས་བཤད་པས། ཨ་ཁུས་༥ ཤ་བགོ་རྒྱུར་བྲེལ་བ་བྱེད་མི་དགོས།
དོ་ནུབ་ཤ་དེ་བཞི་ལིང་ཕྲལ་ནས་འོག་ཁང་ནང་བཏགས་ནས་བཞག་ན་འགྲིག
སང་ཉིན་རྒྱུ་མ་བརྒྱངས་ཏེ་ལྷོད་ལྷོད་བྱས་ནས་བགོ་ཆོག” ཅེས་བཤད། །
ཉིན་གཉིས་པར་ཁོང་གཉིས་ཀྱིས་སྔ་པོ་ནས་ལངས་ཏེ་གྲུ་གུ་ཐག་རྡོག་
གིས་རྒྱུ་མ་རྒྱང་གིན་རྒྱང་གིན་དུ་ཨ་ཁུས་རྒྱངས་ཟིན་པ་རྣམས་བཙོ་གིན་ཡོད་པ་
རེད། རྒྱུ་མ་ཕལ་ཆེར་བརྒྱངས་ཚར་བའི་སྐབས་སུ་ཨ་ཁུས་གྲུ་གུ་ཐག་རྡོག་ལ་
“ ངས་སྒོ་རའི་ནང་ནས་མེ་ཤིང་ཏོག་ཙམ་ལེན་དུ་འགྲོ་བས་ཁྱོད་ཀྱིས་ཐབ་སྟེང་
གི་རྒྱུ་མ་དེ་ལ་ལྟ་ཙམ་གྱིས་ཨང་”ཞེས་བཤད། ཨ་ཁུས་སྒོ་རའི་ནང་སླེབས་རྗེས་
སྦྱག་མའི་ཡུ་བ་ཞིག་བསླངས་ནས་མཚོའི་ཀོ་བ་དེ་ལ་ཤུགས་ཡོད་ཚད་ཀྱིས་གཞུ་
བཞིན་དུ་“ ཨ་རོ། ཨ་རོ། ལགས་དགོངས་དག་མཛོ་རྐུ་མཁན་ང་རང་རང་
ཡིན་”ཞེས་སྐད་རྒྱག་གིན་བསྡད་པ་རེད། གྲུ་གུ་ཐག་རྡོག་གི་སེམས་ལ་“ ད་
དཔེ་བསགས་སོང་། མཛོའི་བདག་པོ་སླེབས་འདུག་” བསམས་ནས་ཞེད་ཐག་
ཆོད་དེ་ཐབ་ཚང་གི་སྒེའུ་ཁུང་ནས་མཆོངས་ཏེ་རང་ཁྱིམ་དུ་བྲོས་ཕྱིན་པ་རེད། །
དེ་ནས་ཏོག་ཙམ་ཕྱིན་པའི་རྗེས་ལ་ཨ་ཁུས་ཐབ་ཚང་ནང་ཕྱིན་པས་གྲུ་གུ་
ཐག་རྡོག་བྲོས་ཟིན་ནས་དེར་བསྡད་མེད་པ་རེད། ཨ་ཁུ་ནི་ད་འགྲིག་སོང་སྙམ་
སྟེ་ཤ་བཞི་ལིང་གཅིག་འཁྱེར་ནས་སྤུན་མཆེད་ཕྲུ་གུ་སྐྱེ་རྒྱུ་ཡོད་ པ་དེའི་སར་
བསྐྱལ། དེ་བྱིངས་རྣམས་རང་གི་ཁང་པའི་སྦུག་ཏུ་བསྡུས་པ་དང་རྒྱུ་མ་རྒྱགས་
ཚད་བཟས་ནས་ཉལ་བསྡད་པ་རེད། ཉིན་དེའི་དགོང་མོ་ས་རུབ་ཙམ་གྱི་རྗེས་
སུ་གྲུ་གུ་ཐག་རྡོག་ཨ་ཁུའི་ཁྱིམ་དུ་ཡོང་ནས་སྒོ་བརྡུངས་ཀྱང་ཕྱེ་མཁན་མ་བྱུང་
181



བས་ཁོས་རྩིག་འཁྱུད་བརྒྱབ་སྟེ་འཛུལ་བས་ཨ་ཁུ་སྟོན་པ་ནི་མལ་སར་ཉལ་ནས་
ཨ་ར་དང་ཨུ་རུ་ཞེས་སྐད་ངན་རྒྱག་བཞིན་ཡོད་པ་རེད། གྲུ་གུ་ཐག་རྡོག་གིས་ཨ་
ཁུའི་འགྲམ་དུ་ ཕྱིན་ནས་ “ ཨ་ ཁུ་གང་བྱས་སོང་” ཞེས་དྲིས་པས། ཨ་ཁུས་
“ ཁོང་ཁྲོ་ཟ་ཁུལ་གྱི་ངང་ནས་ཁྱོད་སྐྱག་རྫུན་མ་ཤོད། ང་སྒོ་རའི་ནང་མེ་ཤིང་
ལེན་དུ་འགྲོ་དུས་ཕྱུག་བདག་དེར་སླེབས་ནས་ང་མཐོང་མ་ཐག་སྐྲ་ནས་བཟུང་
སྟེ་ཉེས་རྡུང་ག་ཚོད་བཏང་མ་སོང་ངམ། ཁྱོད་ཀྱིས་ཧ་གོ་ཚོད་ཡིན། ད་དུང་
ཁོས་རྒྱུག་པ་གར་ཐེབས་སར་གཞུས་ནས་ཁྱེད་ལ་རྐུན་གྲོགས་སུ་ཡོད་ཟེར་བ་
ཡང་ཁྱོད་ཀྱིས་ཐོས་པ་ཡོད། ཡིན་ནའང་ངས་ཁྱོད་རྩིས་སྤྲད་མེད། མཐར་ཁོ་
ནང་དུ་འཛུལ་ནས་ཚང་མ་འཁྱེར་ཕྱིན་སོང་”ཞེས་བཤད། །
གྲུ་གུ་ཐག་རྡོག་གིས་་་ ཨ་ཁུ་ཁག་མེད་” ཅེས་སེམས་གསོ་བྱས་པས་ཨ་
ཁུས་རླུང་འཇགས་ཁུལ་གྱིས་རྐང་ལག་བཞི་ཀ་བཙུགས་ནས་ག་ལེར་ཡར་ལངས་
ཏེ་རྐང་པ་ཀློག་གིན་ཀློག་གིན་གྱིས་བང་ཁྲིའི་འགྲམ་དུ་ཕྱིན་ནས་རྒྱུ་མ་ཕྲན་ཙམ་
ཞིག་བསླངས་ཏེ་གྲུ་གུ་ཐག་རྡོག་ལ་སྤྲད་ནས་ “ ཁོས་ཁང་པ་སྔོག་བཤེར་བྱེད་
སྐབས་ངས་རྒྱུ་མ་འདི་སྦས་པ་ཡིན། ཁྱེད་རང་བཞེས་དང༌” ཞེས་བཤད།
གྲུ་གུ་ཐག་རྡོག་གིས་“ མིན་མིན། ཁྱེད་རང་སྡུག་པོ་དེ་འདྲ་མྱོང་དགོས་
བྱུང་བས་དེ་ཁྱེད་རང་མཆོད་དང༌། ད་དུང་ཁྱེད་ཀྱི་ང་བརྩིས་མ་སྤྲད་པ་ཡག་པོ་
རེད་་་ ཅེས་བཤད་ནས་ཁོ་རང་ཁྱིམ་དུ་ལོག་པ་རེད། དེའི་སང་ཉིན་ཨ་ཁུས་སྔ་
པོ་ནས་ཡར་ལངས་ཏེ་ཤ་བཞི་ལིང་གཉིས་བོང་བུར་བཀལ་ཏེ་ལྷ་སར་འཚོང་བར་
ཕྱིན་པ་རེད།
བཅུ་གཅིག་པ། བཙུན་མར་ཕྲུ་གུ་བཟོས་པ།
ལུང་པའི་ཕུ་ལ་བཙུན་དགོན་ཞིག་ཡོད་པ་དང་། དེའི་ནང་ལ་ཨ་ནི་མང་
པོ་ཡོད་པ་རེད། ཉིན་ཞིག་ཨ་ཁུ་སྟོན་པས་མོ་ཆས་སྤྲས་ནས་དགོན་པ་དེར་ཕྱིན་
182



ཏེ་བཙུན་མ་བྱས་པ་དང་མིང་ལ་དམ་ཆོས་དཔལ་མོ་ཞེས་བཏགས་པ་རེད། ཟླ་
བ་ཁ་ཤས་སོང་རྗེས་དགོན་པའི་ནང་གི་ཨ་ནི་ཞིག་ལ་ཕྲུ་གུ་སྐྱེ་རྒྱུ་ཡོད་པ་མངོན་
པ་རེད། ཨ་ནིའི་དབུ་མཛད་ཀྱིས་ཨ་ནི་དེ་ཚུར་སྐད་བཏང་ནས་ཕྲུ་གུའི་ཕ་སུ་
ཡིན་དྲིས་ཀྱང་ཕྲུ་གུའི་ཕ་སུ་ཡིན་མོས་ཀྱང་ཤེས་ཀྱི་མེད་པ་རེད། ཨ་ནི་དེ་ལ་
དགོན་པར་མང་ཇ་ཞིག་འབུལ་དགོས་པའི་ཉེས་པ་བཏང་རྗེས་མོ་དགོན་པའི་
སྐྱིད་སྡུག་ནས་ཕུད་པ་རེད། དེ་ནས་བཟུང་དགོན་པའི་ནང་དུ་སྐྱེས་པ་ཞག་
སྡོད་བྱས་མི་ཆོག་པ་དང༌། ཨ་ནི་ཚོ་ཡང་ཕྱི་ལ་ཞག་སྡོད་བྱས་མི་ཆོག་པ་སོགས་
ཀྱི་དམ་དྲག་ཆེན་པོ་བཟོས་པ་རེད།
ཡང་ཟླ་བ་ཁ་ཤས་ཕྱིན་པའི་རྗེས་ལ་ཨ་ནི་གཞན་ཞིག་ལ་ཕྲུ་གུ་སྐྱེས་རྒྱུ་
ཡོད་པ་ཤེས་པ་རེད།
ཨ་ནིའི་དབུ་མཛད་ཀྱིས་ཨ་ནི་དེ་ཚུར་བོས་ནས་ཕྲུ་གུའི་ཕ་སུ་ཡིན་དྲིས་
ཀྱང་ཨ་ནི་དེས་ཀྱང་རང་གི་ཕྲུ་གུའི་ཕ་སུ་ཡིན་ཤེས་ཀྱི་མེད་པ་རེད། དགོན་པས་
སྔར་བཞིན་ཨ་ནི་དེར་ཉེས་པ་བཏང་ ཐོག་དགོན་པ་ནས་ཕྱིར་ཕུད་པ་རེད།
དགོན་པའི་ལས་སྣེ་དབུ་ཁྲིད་རྣམས་ཚོགས་འདུ་འཚོགས་ནས་ཨ་ནིར་ཕྲུ་གུ་
བཟོ་མཁན་རྩད་གཅོད་བྱེད་ཐབས་སྐོར་གྲོས་བསྡུར་བྱས་པ་རེད། ཨ་ནི་གཅིག་
གིས་“ དགོན་པའི་ནང་དུ་ཕྱི་ནས་ཡོང་མཁན་ལ་དམ་དྲག་དེ་ཙམ་བྱས་པར་
བརྟེན་ཕྲུ་གུ་བཟོ་མཁན་ ཕྱི་ནས་ཡོང་ ཤེས་ ཐབས་མེད་པས་ང་ཚོའི་ ཨ་ནིའི་
དཀྱིལ་ལ་སྐྱེས་པ་ཁྱོ་ག་ཞིག་ཡོད་ངེས་རེད་” ཅེས་བཤད། ཨ་ནིའི་དབུ་མཛད་
ཀྱིས་“ ང་ཡང་དེ་རང་བསམ་གྱི་འདུག་པས་ང་ཚོས་ཨ་ནིའི་དཀྱིལ་ལ་སྐྱེས་པ་ཁྱོ་
ག་ཡོད་མེད་རྩད་ཞིབ་ཡག་པོ་ཞིག་བྱེད་དགོས་” ཞེས་བཤད་པས་ཨ་ནི་གཞན་
ཞིག་གིས་“ ཨ་ནིའི་དཀྱིལ་ལ་སྐྱེས་པ་ཡོད་མེད་གང་འདྲ་བྱས་ནས་ལྟ་དགོས་
སམ་” ཞེས་དྲིས་པས་དབུ་མཛད་ཀྱིས་“ དེ་ལས་སླ་པོ་རེད། ཨ་ནི་ཚང་མ་གོས་
ཕུད་ན་འགྲིག་” ཅེས་བཤད་པས་ཚང་མ་དེ་ལ་ཁ་འཆམ་པ་རེད། ཞོགས་
183



ཚོགས་གྲོལ་བ་དང་དགོན་པའི་རྒྱལ་སྒོ་བརྒྱབ་སྟེ་ཕྱི་མི་ནང་ལ་མ་བཏང་བ་དང་།
ནང་མི་ཕྱི་ལ་འགྲོ་མི་ཆོག་པ་བཟོས་ནས་ཨ་ནི་ཚང་མ་དགོན་པའི་འདུ་ཁང་གི་སྒོ་
མཆོར་འོག་འཛོམས་དགོས་པའི་བརྡ་བཏང་། ཨ་ནི་རེ་རེ་བཞིན་གོས་ཕུད་
ནས་དམར་ཧྲེང་མར་ཞབས་བྲོ་རེ་རྒྱག་ཏུ་བཅུག་ནས་སྐྱེས་པ་ཡིན་མིན་རྟགས་
དཔྱད་བྱེད་བཞིན་ཡོད་པ་རེད། ཨ་ ཁུ་སྟོན་པས་འགྲོན་བུ་ཞིག་ལ་སྐུད་པ་
བཏགས་ནས་དེ་རང་གི་ཕོ་མཚན་གྱི་རྩེ་ལ་བཏགས་ཏེ་འགྲོན་བུ་རང་གི་རྐུབ་
ནང་དུ་བཅུག་སྟེ་གཞི་ནས་སྒོ་མཆོར་འོག་ཕྱིན་པ་རེད། ཨ་ཁུ་སྟོན་པས་དམར་
ཧྲེང་ཕུད་ནས་ཞབས་བྲོ་ལན་གཅིག་བརྒྱབ་ཀྱང་ཁོང་སྐྱེས་པ་ཡིན་པ་སུས་ཀྱང་
མ་ཤེས་པ་རེད། ཨ་ཁུས་ “ ཨ་ནི་དམ་ཆོས་དཔལ་མོ་ང་ལ་སྐྱེས་པ་ཁྱོ་གའི་
གཡའ་ནི་མེད་པས་ཡང་བསྐྱར་དགོས་ན་ལགས་སོ་”ཞེས་ཞབས་བྲོ་གསུམ་རྒྱག་
ཅིག་བརྒྱབ་པས་“ སེར་” ཞེས་རྟུག་དྲི་ཞིག་ཤོར་ནས་འགྲོན་བུ་ཕྱིར་དོན་ནས་
ཕོ་མཚན་ཕྱིར་མངོན་པ་རེད། །
དེར་ཡོད་ཨ་ནི་རྣམས་ཧང་སང་ཞིང་ཚང་མས་རང་རང་གི་མིག་ལ་སྦྱར་
མོ་འགེབས་བཞིན་དུ་མཛུབ་མོའི་བར་ནས་ཨ་ཁུར་ལྟ་བཞིན་ཡོད་པ་རེད། ཨ་
ནིའི་དབུ་མཛད་ཀྱིས་ལག་ གཅིག་གིས་གྲྭ་གཟན་གྱིས་རང་གི་ངོ་བཀབ་ཅིང་
ལག་གཅིག་གིས་ཨ་ཁུ་སྟོན་པར་མཛུབ་མོ་བཙུགས་ཏེ་ཁོང་ཁྲོའི་ངང་སྐད་ཆེན་
པོས་“ མི་ངན་དེ་ཐག་པས་སྡོམས་ཤིག”ཅེས་བཤད།
ཨ་ནི་ཚོས་རྩྭ་ ཐག་ སྦོམ་པོ་ཞིག་བླངས་ནས་ཨ་ཁུ་སྟོན་ པ་ ཐག་པས་
བསྡམས་ནས་འདུ་ཁང་གི་སྒོ་མཆོར་འོག་གི་ཀ་བ་ལ་བཏགས་པ་རེད།
ཨ་ནི་རྣམས་ཚོགས་འཚུགས་པའི་སྐབས་སུ་ ཨ་ཁུས་“ ཐག་པ་རྩྭ་ ཐག་
གིས་བསྡམས་ནས་འདི་འདྲ་ཚ་ན་བྱ་ལུང་( ཀོ་བ་ལས་བཟོས་པའི་ཐག་པ་)ལ་
སྣུམ་བྱུག་ནས་བསྡམས་ན་ཚ་པོ་ག་འདྲ་ཡོད་འགྲོ་ཨང་” ཞེས་སྐད་བརྒྱབ་པས་
ཨ་ནིའི་དབུ་མཛད་ཀྱི་སེམས་ལ་དེ་དངོས་འབྲེལ་རེད་བསམས་ནས་ “ ཁོ་བྱ་
184



ལུང་ལ་སྣུམ་བྱུགས་ནས་བསྡོམས་ཤིག་” ཅེས་བཤད། དེ་མ་ཐག་ཏུ་ ཨ་ནི་
གསུམ་ཡོང་ནས་ཨ་ཁུ་བསྡམས་པའི་རྩྭ་ཐག་དེ་བཀྲོལ་ནས་ཐག་པ་བྱ་ལུང་ཞིག་
ལ་སྣུམ་བྱུགས་ནས་སྔར་བཞིན་ཀ་བ་ལ་བཏགས་པ་རེད། །
ཐག་པ་བྱ་ལུང་ལ་སྣུམ་བྱུགས་སྟབས་འཇམ་ཤུར་གཏོང་སླ་པོ་ཡོད་པ་
རེད། དེའི་མཚན་མོ་ཨ་ཁུས་ཐག་པ་འཇམ་ཤུར་བཏང་ནས་མར་ཕུད་དེ་བྲོས་
ཕྱིན་ཏེ་དགོན་པའི་སྒོ་འགྲམ་དུ་གཟན་རྩྭ་ཁང་ཞིག་ཡོད་པ་དེའི་ནང་གཟན་
རྩྭའི་དཀྱིལ་དུ་ཉལ་བསྡད་པ་རེད། ཞོགས་པ་གཟན་ཁང་ནས་ཕྱིར་ཐོན་འགྲོ་
སྐབས་དགོན་པའི་སྒོ་འགྲམ་དེར་གྲུ་གུ་ཐག་རྡོག་དང་ཐུག་པ་རེད།
གྲུ་གུ་ཐག་རྡོག་གིས་རྟ་ཕོ་རྐྱང་ནག་ཅིག་བཞོན་ཡོད་པ་དང་། རྟ་སྒྲོ་
ཆེན་པོ་ཞིག་ཀྱང་བརྒྱབ་ཡོད་པ་རེད། གྲུ་གུ་ཐག་རྡོག་གིས་ཨ་ཁུ་སྟོན་པ་ཡིན་པ་
ཤེས་ནས་ཧང་སང་ནས་རྟ་ལས་མར་བབས་ཏེ་ཨ་ཁུར་“ ཁྱེད་གང་བྱས་སོང་
ངམ་” ཞེས་དྲིས་པ་རེད།
ཨ་ཁུས་“ ང་དགོན་པར་མཆོད་མཇལ་དང་སྐུ་འགྱེད་འབུལ་བར་ཕྱིན་པ་
ཡིན་” ཞེས་བཤད། གྲུ་གུ་ཐག་རྡོག་གིས་“ ཁྱེད་རང་དམར་ཧྲེང་མ་དེ་འདྲ་
གང་ཡིན་”ཞེས་དྲིས་པས།
ཨ་ཁུས་“ དེང་སང་དགོན་པའི་བླ་མ་སྨྱོ་བ་ཡིན་ནམ་མི་ཤེས། གང་ལྟར་
དགོན་པའི་ནང་དུ་འགྲོ་སྐབས་དམར་ཧྲེང་མ་ཕུད་ན་གཏོང་གི་མི་འདུག་” ཅེས་
བཤད།
གྲུ་གུ་ཐག་རྡོག་གིས་“ དམར་ཧྲེང་ཕུད་དགོས་བྱུང་ཡང་དགོན་པར་མ་
ཕྱིན་ཐབས་མེད་ཡིན་པས་ཁྱེད་ཀྱིས་ངའི་གོས་དང་རྟ་འདི་ཏོག་ཙམ་ཉར་རོགས་
གནང་” ཞེས་བཤད་དེ་གོས་ཕུད་པ་རེད། གྲུ་གུ་ ཐག་རྡོག་དགོན་པའི་ནང་
འཛུལ་བ་དང་ཨ་ཁུས་ཁོའི་གོས་རྣམས་གྱོན་ནས་རྟ་དེ་བཞོན་ནས་ཕྱིན་པ་རེད།
གྲུ་གུ་ཐག་རྡོག་དགོན་པའི་ནང་སླེབས་སྐབས་ཨ་ནི་ཚོས་“ མི་ངན་ཁོ་འདིར་
185



འདུག” ཅེས་རུབ་བརྒྱབ་ནས་བརྡུངས་རྗེས་ཁོ་ ཀ་བ་ལ་འདོགས་རྩིས་བྱེད་
སྐབས་ཨ་ཁུ་སྟོན་པ་མིན་པ་ཤེས་ནས་ཁོ་བཏང་བ་རེད། །
གྲུ་གུ་ཐག་རྡོག་ཕྱིར་རྒྱུག་ཡོང་ནས་ལྟ་སྐབས་ཨ་ཁུ་རྟ་བཞོན་ནས་ཐག་
རིང་ཙམ་དུ་སླེབས་ཡོད་པ་མཐོང་།
ཁོས་ནུས་ཤུགས་གང་ཡོད་ངང་རྒྱུགས་བཞིན་དུ་“ ཁྱོད་དེ་གར་སྒུགས་
ཤིག ངའི་རྟ་དང་གྱོན་ཆས་རྣམས་དེ་གར་ཞོག་ཅིག” ཅེས་སྐད་བརྒྱབ་པ་རེད།
ཨ་ཁུས་རྟ་སྒྲོའི་ནང་ནས་མར་དཀྲོག་ཅིག་བཏོན་ནས་རྟའི་དཔྲལ་བར་
སྦྱར་ཏེ་རྟ་ཁ་ཚུར་བསྒྱུར་ནས་ “ ཨ། ཁྱོད་སུ་ཡིན་ནམ། གང་ཟེར་བ་ཡིན་
ནམ་” ཞེས་བཤད། གྲུ་གུ་ཐག་རྡོག་གིས་རྟའི་དཔྲལ་བར་རྩི་དཀར་པོ་ཞིག་
ཡོད་པ་མཐོང་ནས་རང་གིས་ནོར་བ་རེད་བསམས་ཏེ་“ ཝ་ཡེ་ཁྱེད་རང་མ་རེད།
ངས་ནོར་སོང་། ཁྱེད་ཕེབས་རོགས་གནང་” ཞེས་བཤད། ཨ་ཁུ་རྟ་བཞོན་
ནས་ཤར་རྒྱག་ལྷ་སར་ཕྱིན་པ་རེད། གྲུ་གུ་ཐག་རྡོག་ནི་དམར་ཧྲེང་མར་རྐུབ་ལ་
སྦར་མོ་འགེབས་བཞིན་དུ་རང་ཁྱིམ་དུ་ལོག་དགོས་བྱུང་བ་རེད།
བཅུ་གཉིས་པ། གྲུ་གུ་ཐག་རྡོག་ལ་ཉེས་རྡུང་ཕབ་པ།
གོང་དུ“ བཙུན་མ་བྱས་པ་” ཞེས་པའི་སྒྲུང་གི་ནང་དུ་བཙུན་དགོན་གྱི་
སྒོ་འགྲམ་དུ་ཨ་ཁུ་སྟོན་པས་གྲུ་གུ་ཐག་རྡོག་གི་རྟ་དང་གོས་སོགས་མགོ་སྐོར་
བཏང་རྗེས་གྲུ་གུ་ཐག་རྡོག་དམར་ཧྲེང་མར་རྐུབ་ལ་སྦར་མོ་འགེབས་བཞིན་དུ་
ལོག་མི་འགྲོ་ཀ་མེད་བྱུང་ནས་རང་ཁྱིམ་དུ་སླེབས་རྗེས་ཨ་ཁུ་སྟོན་པའི་ཁྱིམ་དུ་རྟ་
དང་གོས་ལེན་པར་ཕྱིན་ཀྱང་ཨ་ཁུ་ཁྱིམ་དུ་བསྡད་མེད་པར་བརྟེན་གྲུ་གུ་ཐག་
རྡོག་གིས་གང་སར་རྩད་གཅོད་བྱས་མཐར་ཨ་ཁུ་སྟོན་པ་ལྷ་སར་ཕྱིན་པ་ཤེས་
རྗེས་ཁོ་རང་ཡང་ལྷ་སར་ཨ་ཁུ་འཚོལ་དུ་ཕྱིན་པ་རེད། གྲུ་གུ་ཐག་རྡོག་ལྷ་སར་
སླེབས་རྗེས་ཉིན་ལྟར་བར་སྐོར་ནང་ཨ་ཁུ་འཚོལ་བར་ཕྱིན་པ་དང་། ཉིན་ཞིག་
186



ཁོས་བར་སྐོར་ཕྱི་སྐོར་བརྒྱབ་ནས་ཨ་ཁུ་འཚོལ་བར་ཕྱིན་ཀྱང་ཁོས་ཨ་ཁུ་སྟོན་པ་
མ་མཐོང་གོང་ཨ་ཁུ་སྟོན་པས་ཁོ་ཚུར་མཐོང་ནས་ལམ་སེང་གནས་ཚང་དུ་ལོག་
པ་དང་ཕྱི་ཉིན་ཉི་མ་ཤར་བ་དང་ཨ་ཁུས་འཇོར་ཞིག་འཁྱེར་ནས་ཕྱིན་ཏེ་གསུང་
ཆོས་ར་བའི་རྡོ་གཅལ་དུ་ལངས་ནས་བསྡད་པ་རེད། གྲུ་གུ་ཐག་རྡོག་གིས་ཀྱང་
བར་སྐོར་དུ་ཨ་ཁུ་སྟོན་པ་འཚོལ་བར་འགྲོ་སྐབས་ཨ་ཁུ་ གསུང་ཆོས་ར་བར་
འཇོར་ཞིག་བཟུང་ནས་རྡོ་གཅལ་སློག་རྩིས་བྱེད་བཞིན་ཡོད་པ་མཐོང་བ་རེད། །
ཁོས་“ཝ་ཡེ། ཁྱོད་ཀྱིས་ང་ལ་མགོ་སྐོར་བཏང་ནས་ང་ལ་ཨ་ནིས་ཉེས་
རྡུང་བཏང་བ་ང་རང་སྡུག་གྱོང་ཁུར་ཆོག ངའི་རྟ་དང་སྒྲ་ཆས་རྣམས་སྤྲོད་
རོགས་གྱིས་དང་” ཞེས་བཤད། ཨ་ཁུས་“ དེ་ཉིན་ང་འུ་ཐུག་ནས་དེ་ལྟར་མི་
བྱེད་ཀ་མེད་བྱུང༌། ཁྱེད་ཀྱི་རྟ་སྤྲོད་རྩིས་རང་ཡོད། འོན་ཀྱང་དེ་རིང་སྡེ་པ་
གཞུང་གིས་ང་ལ་རྡོ་གཅལ་འདི་བཀོག་ཚར་བ་བྱེད་དགོས་ཞེས་བཀའ་ཕབས་
བྱུང་བས་གཞན་དུ་འགྲོ་ལོང་རྩ་བ་ནས་མེད་” ཅེས་བཤད། །
གྲུ་གུ་ཐག་རྡོག་གིས་ ༤༤ ཨ་ཁུ་རང་རྟ་དང་ཅ་ལག་དེ་ཚོ་ལེན་པར་འགྲོ་
རོགས་གྱིས་དང༌། དེ་ཤུལ་རིང་རྡོ་གཅལ་ང་རས་བཀོག་ཆོག་” ཅེས་བཤད། །
ཨ་ཁུ་སྟོན་པས་དབུགས་རིང་ཞིག་བཏང་ནས་“་ ད་འོ་ན་ངས་ཕྱིན་ཆོག
ཁྱེད་ཀྱིས་རྡོ་གཅལ་གྱི་མཐའ་ནས་འགོ་བཙུགས་ཏེ་བཀོག་རོགས་གནང་”ཞེས་
བཤད་ནས་འཇོར་བུ་ཁོ་ལ་སྤྲད་ནས་ཁོ་རང་གཞན་དུ་ཕྱིན་པ་རེད། ཨ་ཁུ་རྒྱབ་
སློག་པ་དང་གྲུ་གུ་ཐག་རྡོག་གིས་ཧུར་ཐག་རྦད་ཐག་ངང་རྡོ་གཅལ་བཀོག་ནས་
ཉིན་དགུང་ཟིན་ཡང་ཨ་ཁུ་སྟོན་པ་ཡོང་མཁན་མེད་པ་རེད། ཁོས་རྐུབ་ས་ལ་
བཞག་ནས་སྣ་ཐ་སེན་མོ་གང་འཐེན་པའི་སྐབས་སུ་དེར་སྐོར་བྱ་བ་ གཉིས་
སླེབས་ནས་སྐོར་བྱ་བས་ཁོ་ལ་འགྲམ་ལྕག་ཚ་ཐག་ཆོད་ཅིག་གཞུས་པ་མ་ཟད།
“ སང་ཉིན་ནམ་མ་ལངས་གོང་རྡོ་གཅལ་དེ་རྣམས་སྔར་ལྟར་རང་འཇགས་སྒྲིག་
，
187



ཚར་བ་མ་བྱས་ན་སྣང་རྩེ་ཤག་ལ་བཙོན་དུ་འཇུག་རྒྱུ་ཡིན་”ཞེས་བཤད།
ཁོས་ཉིན་གང་དང་མཚན་གང་ལས་ཀ་བྱས་ནས་སང་ཉིན་ནམ་ལངས་
དུས་རྡོ་གཅལ་སྒྲིག་ཚར་ཙམ་བྱུང་བ་རེད། །
ཡང་ཁོས་སྔར་བཞིན་ཨ་ཁུ་འཚོལ་བར་ཕྱིན་ཏེ་ཉིན་ཤས་སོང་རྗེས་ཁོ་
བར་སྐོར་དུ་འགྲོ་སྐབས་ཨ་ཁུ་སྟོན་པ་དུང་རྩེའི་ཟུར་གྱི་དར་ཆེན་ལ་འཁྱུད་ནས་
མིག་གནམ་ལ་བལྟས་ནས་བསྡད་ཡོད་པ་མཐོང་སྟེ་གྲུ་གུ་ཐག་རྡོག་གིས་“ ཨ་ཁུ་
ག་རེ་བྱེད་ཀྱི་ཡོད། ཁ་སང་ཁྱེད་ཀྱིས་ང་རྡོ་གཅལ་བཀོག་ཏུ་བཅུག་ནས་ང་ལ་
སྐོར་བྱ་བའི་ཉེས་རྡུང་འཕོག་པ་མ་ཟད། རྡོ་གཅལ་བསྐྱར་དུ་འདིང་དགོས་
བྱུང་” ཞེས་བཤད་པས་ཨ་ཁུས་ “ ཨ་ཁ་ཁ། ང་དེར་མེད་པས་ལན་པ་རེད།
ངས་ཁྱེད་རང་ལ་གཞན་དུ་འགྲོ་འོང་མེད་ཅེས་བཤད་ཀྱང་ཁྱེད་ཀྱིས་ཨུ་ཚུགས་
བྱས་ནས་ཉན་མ་བྱུང༌། ང་དེར་བསྡད་ཡོད་ན་དེ་འདྲ་ཡོང་དོན་མེད་” ཅེས་
བཤད། གྲུ་གུ་ཐག་རྡོག་གིས་“ ད་སྐད་ཆ་མང་པོ་མི་དགོས། ཨ་ཁུ་སྐུ་མཁྱེན།
ངའི་རྟ་སྤྱོད་དང་” ཞེས་བཤད་པས་ཨ་ཁུས་“ དེ་རིང་སྡེ་པ་གཞུང་གིས་ང་དར་
ཆེན་སྲུང་བྱར་བཞག་བྱུང་བས་རྟ་ལེན་པར་འགྲོ་ལོང་རྩ་བ་ནས་མེད་” ཅེས་
བཤད་པས་གྲུ་གུ་ཐག་རྡོག་གིས་“ དར་ཆེན་སྲུང་དགོས་དོན་ཡོད་པ་རེད་དམ།
གང་འདྲ་བྱས་ནས་སྲུང་དགོས་རེད་དམ”ཞེས་དྲིས། །
དར་ཆེན་གསུང་དགོས་དང་དགོས། དེ་ནི་དར་ཆེན་མི་འགྱེལ་བའི་ཆེད་
དུ་རེད། དར་ཆེན་གྱི་རྩེ་ལ་བལྟས་ནས་དར་ཆེན་ཡོར་འགྲོ་གི་འདུག་ན་“ ལྷ་ས་
རུ་བཞི་མགྱོགས་པོ་ཤོག་དང༌། བསྟན་པའི་སྲོག་ཤིང་འགྱེལ་གྲབས་བྱེད་ཀྱི་
འདུག་ཅེས་སྐད་རྒྱག་དགོས་རེད། དེ་དུས་མི་ཚང་མ་ཡོང་ནས་དར་ཆེན་སྐྱོར་
རོགས་བྱེད་ཀྱི་རེད།” ཅེས་བཤད་པས་གྲུ་གུ་ཐག་རྡོག་གིས་“ དེ་འདྲ་ཡིན་ན་
]
སྣང་རྩེ་ཤག་ནི་ནག་ཅན་འཇུག་སའི་བཙོན་ཁང་ཞིག་གི་མིང་ཡིན།
188



དར་ཆེན་ང་རས་སྲུང་ཆོག ཨ་ཁུ་སྐུ་མཁྱེན་ངའི་རྟ་ལེན་པར་འགྲོ་རོགས་” ཞེས་
བཤད་པས་ཨ་ཁུས་“ དེ་འདྲ་ཡོང་དོགས་མེད། ལས་ཀ་འདི་འགན་ལྗིད་པོ་
རེད་” ཅེས་བཤད་ཀྱང་གྲུ་གུ་ཐག་རྡོག་གིས་“ ལས་ཀ་འདི་ངས་མ་འཇོན་པ་
མེད། ཨ་ཁུ་ངའི་རྟ་ལེན་དུ་འགྲོ་རོགས་” ཞེས་ཨུ་ཚུགས་བྱས་པས་ཨ་ཁུས་“ ད་
འོ་ན་ངས་རྟ་ལེན་དུ་ ཕྱིན་ཆོག ཁྱེད་རང་ གིས་འདི་ཡག་པོ་སྲུང་རོགས་
གནང་”ཞེས་བཤད་ནས་རྟ་ལེན་དུ་འགྲོ་ཁུལ་བྱས་པ་དང་གྲུ་གུ་ཐག་རྡོག་གིས་
དར་ཆེན་ལ་འཇུས་ནས་དར་ཆེན་གྱི་རྩེ་ལ་བལྟས་ནས་བསྡད་པ་རེད། ཁོས་
དར་ཆེན་གྱི་རྩེ་ལ་ཡར་བལྟས་ནས་བསྡད་པས་གནམ་གྱིས་སྤྲིན་པ་འགྲོ་བཞིན་
ཡོད་པ་དེས་དར་ཆེན་གྱི་རྩེ་མོ་ཕྱོགས་གཅིག་ཏུ་འགྱེལ་ འགྲོ་བ་ནང་བཞིན་
མཐོང་བར་བརྟེན་ཁོ་དངངས་འཚབ་ལངས་ཏེ་“ ལྷ་ས་རུ་བཞི་མགྱོགས་པོ་ཤོག་
དང༌། བསྟན་པའི་སྲོག་ཤིང་འགྱེལ་འགྲོ་གི་འདུག” ཅེས་སྐད་བརྒྱབ་པ་རེད། །
ཉེ་འགྲམ་དུ་ཡོད་པའི་མི་ཚང་མས་ “ མི་ངན་དེས་རྣམ་རྟོག་སློང་གི་
འདུག” ཅེས་ཁོ་ལ་རུབ་བརྒྱབ་ནས་ཡག་ཐག་ཆོད་ཅིག་བརྡུངས་པ་རེད། ཡང་
ཉིན་ཞིག་གྲུ་གུ་ཐག་རྡོག་གིས་ཨ་ཁུ་འཚོལ་བར་འགྲོ་སྐབས་ཨ་ཁུ་གཙུག་ལག་
ཁང་གི་སྒོ་མཆོར་འོག་ཏུ་གྲྭ་པའི་ལྷམ་ཤ་གཟུགས་མ་ཕུད་ནས་བཞག་ཡོད་པའི་
དཀྱིལ་དུ་དཀྱིལ་ཀྲུང་བྱས་ནས་ལག་ཏུ་གྲི་ཞིག་བཟུང་ནས་བསྡད་ཡོད་པ་མཐོང་
སྟེ་དེར་ཕྱིན་ནས་“ ཨ་ཁུ་དཔེ་སྲིད་དོགས་མེད། ཁ་སང་ང་དར་ཆེན་སྲུང་དུ་
བཞག་ནས་ང་ལ་ཉེས་རྡུང་ཡག་ཐག་ཆོད་ཕབ་བྱུང༌། ད་སྐུ་མཁྱེན་ངའི་རྟ་དང་
གྱོན་ཆས་རྣམས་སྤྲོད་རོགས་” བྱས་པས་ཨ་ཁུས་“ དར་ཆེན་འགྱེལ་སོང་ངམ་”
བྱས་པས་ཁོས་“ འགྱེལ་མ་སོང་” ཞེས་བརྗོད། ཨ་ཁུས་“ དར་ཆེན་མ་འགྱེལ་
བར་ཁྱོད་རྡུང་དོན་མེད་” བྱས་པས་ཁོས་“ ངས་བསྟན་པའི་སྲོག་ཤིང་འགྱེལ་
འགྲོ་གི་འདུག་ཟེར་སྐད་བརྒྱབ་པ་ཡིན་” ཟེར་བས་ཨ་ཁུས་“ དར་ཆེན་མ་འགྱེལ་
བར་སྐད་དེ་འདྲ་བརྒྱབ་ན་ཉེས་རྡུང་བཟེད་པ་ལས་འོས་མེད་” ཅེས་བཤད།
189



ཁོས་“ ཉེས་རྡུང་བཟེད་པ་ང་རའི་སྡུག་གྱོང་རེད། ཨ་ཁུ་ད་ངའི་རྟ་དང་སྒ་ཆས་
རྣམས་སྤྲོད་རོགས་” བྱས་པས་ཨ་ཁུས་“ ཁྱོད་ཚིག་པ་མ་ཟ། དེ་རིང་ང་འགྲོ་
ལོང་རྩ་བ་ནས་མེད། འདིར་ལྷམ་མང་པོ་འདི་ཙམ་ཡོད་པ་ཁྱོད་ཀྱིས་མ་མཐོང་
ངམ། ལྷམ་འདི་རྣམས་ཀྱི་རྡོག་པ་འཕྲལ་མ་ཚར་ན་སང་ཉིན་རྡོག་བརྗེས་རྒྱག་
དགོས་པས་དོ་ནུབ་ངེས་པར་དུ་འཕྲུལ་ཚར་བ་དགོས་པ་ཡིན། ལས་ཀ་འདི་
ཁྱོད་ལ་སྤྲད་ན་ནི་སྔར་བཞིན་ཁྱོད་ལ་རྙོག་གྲ་མི་ཡོང་ངམ། དེ་ལས་ཉིན་ཤས་
སྒུགས་དང་། ངས་ལས་ཀ་རྣམས་ཚར་རྗེས་ཁྱོད་ཀྱི་དངོས་པོ་རྣམས་གྲངས་
ཚང་ཕུལ་ཆོག་” བྱས་པས་ཁོས་་་ ད་དེ་འདྲ་མ་གསུངས། ཁྱེད་ངའི་རྟ་དང་སྒ་
སྲབ་ལེན་པར་འགྲོ་རོགས། རྡོག་པ་ང་རས་འཕྲལ་ཆོག་”ཅེས་བཤད་པས་ཨ་
ཁུས་““ ད་འོ་ན་རྡོག་པ་་ཡག་པོ་ཕྲལ་རོགས། ངས་རྟ་ལེན་པར་ཕྱིན་ཆོག་” ཅེས་
བཤད་ནས་ཨ་ཁུས་གྲི་དེ་ཁོ་ལ་སྤྲད་ནས་གཞན་ལ་ཕྱིན། ཁོས་གྲྭ་པའི་ལྷམ་གྱི་
རྡོག་པ་རྣམས་ཧུར་ཐག་འཕྲལ་བས་ཚོགས་གྲོལ་སྐབས་གྲྭ་པ་རྣམས་ཀྱི་ལྷམ་
གྱོན་ཉན་མེད་སྟབས་གྲྭ་པས་ཁོ་ཡག་ཐག་ཆོད་ཅིག་བརྡུངས་པ་རེད། སྐབས་
དེར་ཨ་ཁུས་གྲུ་གུ་ཐག་རྡོག་གི་རྟ་ཁྲིད་ནས་དེར་སླེབས་པ་རེད། གྲུ་གུ་ ཐག་
རྡོག་གིས་“ དེ་འདྲའི་ ཨ་ ཁུའི་ ཐབས་སྡུག་ལ་ ཨང་། ང་ལ་མགོ་སྐོར་དེ་འདྲ་
བཏང་ནས་སྡུག་པོ་དེ་འདྲ་མྱོང་དུ་བཅུག་” ཅེས་བཤད། ཨ་ཁུས་““ ཁྱེད་རང་
ཡང་མི་གཞན་ལ་མགོ་སྐོར་གཏོང་བ་དང་། རྐུན་མ་བརྐུས་ནས་ཕྱུག་པོ་ཆགས་
པ་མ་རེད་དམ། ད་ལམ་ཁྱེད་ལ་བྱུང་བའི་སྡུག་བསྔལ་དེ་འདྲ་ཁྱེད་ཀྱིས་མགོ་
སྐོར་གཏོང་ས་རྣམས་ལའང་བྱུང་ཡོད་པ་རེད་” ཅེས་བཤད་ནས་གྲུ་གུ་ཐག་རྡོག་
གི་རྟ་དང་གྱོན་པ་སོགས་ཚང་མ་ཆད་ལུས་མེད་པ་ཕྱིར་སྤྲད་ནས་“ ཝ་ཡེ་ཁྱོད་ཀྱི་
དངོས་པོ་ཚང་མ་འདིར་ཡོད། རྗེས་སུ་ཁྱོད་ཀྱིས་ཀྱང་མི་ལ་མགོ་སྐོར་མ་གཏོང་
ཨང་” ཞེས་བཤད་པ་རེད། །
190



བཅུ་གསུམ་པ། རོ་སྟོང་བླངས་པ།
ཨ་ཁུ་སྟོན་པའི་ཨ་མ་གྲོངས་ཀྱང་ ཁོང་གིས་ཨ་མ་གྲོངས་སོང་ཞེས་སུ་
ལའང་མ་བཤད་པར་ཨ་མའི་སྒལ་པར་སླེལ་པོ་ཞིག་བསྐུར་ཞིང་སླེལ་པོའི་ནང་རྩྭ་
སྔོན་པོ་གང་བླུགས་ནས་བདེ་ཆེན་ཟམ་པའི་ཟུར་ཞིག་ཏུ་ཙོག་པུར་བཞག་པ་
རེད། ཡུན་རིང་མ་སོང་བར་ལྷ་སར་ཡོང་མཁན་གྱི་ཀོང་ཙེ་རལ་པའི་དྲེལ་པ་
ཁག་གཅིག་ཟམ་པ་བརྒྱུད་ནས་འགྲོ་སྐབས་དྲེལ་གྱིས་རྩྭ་བཟས་ཏེ་ཨ་མའི་ཕུང་
པོར་འབུད་རྒྱག་ཐེབས་ནས་ཕུང་པོ་ཟམ་པའི་ཐོག་ནས་ཆུ་ནང་དུ་ལྷུང་བ་རེད།
སྐབས་དེར་སྔ་ས་ནས་ཟམ་སྣེར་བསྒུགས་ནས་བསྡད་ཡོད་པའི་ཨ་ཁུ་སྟོན་པས་
རྒྱུག་ཡོང་ནས་ངུ་ངག་དང་བཅས་ཨ་མའི་ཕུང་པོ་ཆུ་ལས་བཏོན་ཏེ་དྲེལ་པ་ཚོར་
མཛུབ་མོས་སྡིག་ནས་སྐད་ཤུགས་ཆེན་པོས་“ ཁྱོད་ཚོས་ངའི་ཨ་མ་བསད་སོང་།
ཞེས་བསྙོན་ བཙུགས་ པས་ དྲེལ་ པ་ དེ་ ཚོ་ དངངས་ སྐྲག་ ཆེན་ པོ་ བྱུང་ནས་
“ དགོངས་དག ང་ཚོས་ཁྱེད་ལ་སྟོང་ཕུལ་ཆོག་” ཅེས་བཤད། ཨ་ཁུས་“ ད་མི་
ཤི་ནས་ལོངས་ཤོག་ཟེར་ས་ནི་མེད། སྟོང་མང་པོ་བླངས་མི་ཡོང་། དྲེལ་རྒྱབ་ཆ་
རང་འགྲིག་གཅིག་སྤྲད་ན་འགྲིག་” ཅེས་བཤད་ནས་དྲེལ་རྒྱབ་ཆ་རང་འགྲིག་
གཅིག་རོ་སྟོང་ལ་བླངས་པ་རེད། དེ་ནས་ཨ་ཁུས་དྲེལ་དང་ཨ་མའི་ཕུང་པོ་
བཅས་འཁྱེར་ནས་རང་འཇགས་ཁྱིམ་དུ་ལོག་ཅིང་དོན་གང་ཡང་མ་བྱུང་བ་ལྟར་
བྱས་ནས་བསྡད་པས་ཨ་ཁུའི་ཁྱིམ་མཚེས་ནས་ཨ་ཁུ་དང་ཨ་མ་གཉིས་སང་ཉིན་
ལུད་སྐྱེལ་བར་མི་གླར་ཡོང་རོགས་ཞེས་བཤད་པས་ཨ་ཁུས་་་ ང་ཡོང་ལོང་མེད་
ཀྱང་ཨ་མ་སྔ་ སར་ སར་ནས་བཏང་ཡོང་” ཞེས་བཤད། ཉིན་གཉིས་པའི་
ཞོགས་པ་ཨ་ཁུས་སྔ་པོ་ནས་ལངས་ཏེ་ཁྱིམ་མཚེས་ཀྱི་ལུད་ཕུང་ནས་ལུད་སླེལ་པོ་
གང་བརྒྱངས་ཏེ་ཨ་མའི་ཕུང་པོ་དང་ སླེལ་པོ་གཉིས་ཁྱིམ་མཚེས་ཀྱི་ཞིང་ཁའི་



ཐོག་དབོར་ནས་འགྱེལ་བསྡད་པ་འདྲ་པོ་ཞིག་བཟོས་ནས་བཞག་པ་རེད། ཁྱིམ་
མཚེས་ཀྱི་མི་རྣམས་ཞིང་ཁའི་ཐོག་སླེབས་དུས་ཨ་ཁུའི་ཨ་མ་སླེལ་པོ་རྒྱབ་ཏུ་
འཁུར་ནས་ཤི་ཡོད་པ་མཐོང་བས་ཚང་མ་ཞེད་ནས་ཅི་བྱེད་འདི་བྱེད་མེད་པར་
གྱུར། མཐར་ཨ་ཁུའི་སར་ལན་སྐྱེལ་བ་མི་ཞིག་གཏོང་དགོས་བྱུང་བས་མི་དེས་
ཨ་ཁུའི་ཨ་མ་གྲོངས་འདུག་བྱས་པས་ཨ་ཁུས་ཐོག་མར་ཡིད་མི་ཆེས་ཁུལ་བྱས།
དེ་ནས་ལན་སྐྱེལ་མཁན་དེས་བདེན་པ་ཡིན་ཚུལ་བཤད་པས་ཨ་ཁུས་ “ དཔེ་
སྲིད་དོགས་མེད། ཁྱོད་ཚོས་འཇོན་ཚོད་ཀྱི་ལས་དང་འཁྱོག་ཚོད་ཀྱི་ལས་མ་
བསྐུལ་བར་སྡུག་སྦྱོང་བཏང་ནས་ངའི་ཨ་མ་བསད་པ་རེད། ད་ནི་དཔོན་ཁུངས་
ལ་སྙན་སེང་ཞུ་བ་ལས་འོས་མེད་” ཅེས་ངུ་ངུ་བད་བད་བྱས་པས་ཚང་མས་ཨ་
ཁུར་“ དཔོན་ལ་ གཏུགས་མ་ དགོས་ པར་ནང་ ཁུལ་ དུ་ འགྲིག་པ་ཞིག་བྱེད་
རོགས་” ཞེས་ཞུ་བ་འཐེན་པས་ཨ་ཁུས་“་ ད་ཤི་བ་ལ་ལོངས་ཤོག་ཟེར་ས་ནི་མེད།
ད་རེས་གྲོང་ཁྱིམ་མཚེས་ཀྱི་ངོ་ལ་བལྟས་ནས་དཔོན་ལ་གཏུགས་མི་དགོས་པ་
བྱས་ཆོག་ཨ་མའི་དགེ་རྩར་མཆོད་རྟེན་གཅིག་བཞེངས་རོགས་” ཞེས་བཤད་
པས་ཁྱིམ་མཚེས་ཀྱིས་དེ་ལྟར་ཁས་བླངས་ཏེ་མཆོད་རྟེན་བཞེངས་པ་རེད།
བཅུ་བཞི་པ། ཨ་མའི་མྱ་ངན།
ཨ་ཁུ་སྟོན་པའི་ཨ་མ་གྲོངས་ནས་རོ་སྟོང་ཐེངས་གཉིས་བླངས་རྗེས་གཞི་
ནས་དགའ་ཉེ་སྤུན་མཆེད་འཛོམས་ཏེ་སྐུ་ཕུང་ཕྱིར་འདོན་བྱེད་སྐབས་ཨ་ཁུས་མྱ་
ངན་དྲག་པོས་མནར་བ་བཞིན་ཕྲུ་གུ་ངུ་བ་བཞིན་ངུས་པས་དགའ་ཉེ་ཚོས་ཆང་
དྲངས་ཏེ་“ སྐྱེ་མཐར་འཆི་བ་ནི་འཇིག་རྟེན་ཆོས་ཉིད་ཡིན་པས། ཨ་ཁུ་མྱ་ངན་
དེ་འདྲ་མ་གནང་” ཞེས་སེམས་གསོ་བྱེད་སྐབས་ཨ་ཁུས་“ ད་ང་ཡུན་རིང་པོ་
192



བྱེད་པ་མི་འདུག” ཅེས་ཡང་ཡང་བཤད་པས་མི་ཚོའི་སེམས་ལ་ཨ་ཁུ་ཚེ་རིང་པོ་
བྱེད་པ་མི་འདུག་ཟེར་རྒྱུ་ཡིན་པ་འདྲ་བསམས་ནས་ཨ་ཁུར་ཆང་ཡང་ཡང་དྲངས་
ནས་སེམས་གསོ་བྱས། དགོང་དྲོ་ཉི་མ་མ་བཞུད་ཙམ་ལ་ཨ་ཁུ་ར་བཟི་ནས་
“ དཀར་མོ་སྐྱིད་ཀྱི་རོ་ལ། །བྱ་རྒོད་དཔུང་གདང་ཤིག་ཤིག །ཨ་ཁུ་སྟོན་པའི་
ཕྱོགས་ལ། །ཇ་ཆང་དཔུང་གདང་ཤིག་ཤིག །” ཅེས་གླུ་བླངས་པས་དེར་ཡོད་
ཚང་མ་ཧང་སངས་ཏེ་“ ཨ་ཁུ་དཔེ་སྲིད་དོགས་མེད། ཨ་མ་གྲོངས་ནས་སྐུ་ཕུང་
བཏོན་ཚར་ཙམ་ལ་གླུ་དེ་འདྲ་ལེན་མཁན་ག་ལ་ཡོད། ཁ་རོག་ཞུགས། ལུང་
པས་འཕྱ་འོང་” བྱས་པས་ཨ་ཁུས་་“ ད་ནང་ང་ངུ་སྐབས་ཁྱེད་ཚོས་མྱ་ངན་དེ་
འདྲ་མ་བྱེད་ཟེར་བྱུང་། དེ་དུས་ངས་ཡུན་རིང་པོ་བྱེད་པ་མི་འདུག་ཅེས་བཤད་
མ་བྱུང་ངམ། ད་ཆ་ངས་ཁྱོད་ཚོའི་ངག་ལ་ཉན་ནས་མྱ་ངན་བསངས་སྐབས་
ཡང་ངུས་ཟེར་གྱི་ཡོད་དམ་” ཞེས་བཤད་པས་ཁོང་ཚོར་ཟེར་རྒྱུ་མ་བརྙེད་པ་
རེད། ཤོད་སྲོལ་ཞིག་ལ་དེ་ནས་བཟུང་ཡུལ་དེར་མི་ཤི་བྱུང་སྐབས་མྱ་ངན་
བསངས་སྔ་པོ་ཡོང་གི་ཡོད་པར་བཤད་དོ། །
བཅོ་ལྔ་པ། བག་ལེབ་བགོ་བ།
ཉིན་ཞིག་ཨ་ཁུ་ལུང་པའི་བ་ ཕྱགས་འཚོ་རེས་འཁེལ་ཞིང་བ་ཕྱུགས་ཀྱི་
བདག་པོ་ཚོས་བ་རྫི་ཚོར་རྫ་ར་ཞེས་རྩམ་པ་དང་། ཆང་དང་བག་ལེབ་སོགས་
བསྐུར་སྲོལ་ཡོད། དེ་ཉིན་བ་ཕྱུགས་འཚོ་རེས་ཀྱི་ནང་དུ་ཨ་ཁུ་སྟོན་པ་རྒན་ཤོས་
ཡིན་པར་བརྟེན་བ་ཕྱུགས་ཀྱི་བདག་པོ་ཞིག་ནས་མི་རེར་བག་ལེབ་རེ་བསྐུར་བ་
དེ་ཨ་ཁུའི་ལག་ཏུ་སྤྲད་ནས་བགོ་བཤའ་རྒྱག་རོགས་ཞེས་བཤད་པ་རེད། ཉིན་
དགུང་བག་ལེབ་བགོ་དུས་ཨ་ཁུ་སྟོན་པས་ཕྲུ་གུ་རེར་བག་ལེབ་རེ་སྤྲད་ནས་ཕྲུ་གུ་
རེར་བག་ལེབ་སྒང་ཚང་རེ་སྤྲོད་རྒྱུ་དང་ཨ་ཁུར་ཕྱེད་ཀ་རེ་བྱུང་ན་འགྲིག་ཅེས་
193



བཤད་ནས་ཕྲུ་གུ་རེའི་ས་ནས་བག་ལེབ་ཕྱེད་ཀ་རེ་ཚུར་བླངས་པ་རེད།
བཅུ་དྲུག་པ། སྐྱག་པ་བཅོངས་པ།
ཉིན་ཞིག་ཨ་ཁུ་སྟོན་པས་ལྷ་སར་ལྕི་བ་འཚོང་བར་ཕྱིན་པ་རེད། ཨ་ཁུ་
ནང་ནས་ཐོན་སྐབས་སྐྱེ་མོ་གཅིག་མ་ཁེངས་པས་ཨ་ཁུས་སྐྱག་པ་སྐམ་པོ་འགའ་
ཞིག་བསྒྲུགས་ནས་ཁེངས་པ་བྱས་པ་རེད། ལྷ་སར་སླེབས་ནས་བར་སྐོར་ནང་
ལྕི་བ་ཕལ་ཆེར་བཙོངས་ཟིན་རྗེས་སྐྱག་པ་སྐམ་པོ་བླུགས་པའི་སྐྱེ་མོ་དེ་འཁྱེར་
ནས་སྦྲ་ནག་ཞོལ་དུ་མར་འཚོང་མཁན་ཞིག་ཡོད་པ་དེའི་སྒོ་འགྲམ་དུ་ཕྱིན་པ་
རེད། མར་འཚོང་མཁན་གྱིས་“ ཝ་ཡེ་ཅོག ལྕི་བ་རྒྱབ་ལ་ག་ཚོད་རེད་” ཅེས་
དྲིས་པས། ཨ་ཁུས་“ ལྕི་བ་རྒྱབ་ལ་སྲང་གང་ཡིན་” ཟེར་ལབ་པས་མར་འཚོང་
མཁན་གྱིས་“ ཞོ་བདུན་ལ་རྒྱོབས་དང་” ཟེར་བས་ཨ་ཁུས་“ སྐྱག་པ་སྐམ་པོ་
རེད། བརྒྱབ་ཞོག་” ཅེས་བཤད་དེ་ཁོང་གཉིས་འཚོང་འགྲིག་ནས་ ཨ་ ཁུས་
དངུལ་བླངས་ཤིང་ལྕི་བ་ཐབ་ཚང་དུ་བཏོན་ནས་ཨ་ཁུ་རང་ཡུལ་དུ་ལོག གནས་
མོ་མེ་གཏོང་སྐབས་ཁང་པ་སྐྱག་དྲིས་ཁེངས་ཤིང་ཞིབ་པར་ལྟ་སྐབས་སྐྱག་པ་
སྐམ་པོ་ཡིན་པ་གཞི་ནས་ཤེས། ཉིན་ཤས་རྗེས་ཨ་ཁུ་ལྷ་སར་ཡོང་སྐབས་གནས་
མོས་ཨ་ཁུ་བཟུང་ནས་“ ཁྱོད་ཀྱིས་ང་ལ་ལྕི་བའི་ཚབ་ཏུ་སྐྱག་པ་བཙོངས་འདུག
དེ་རིང་ཁྱོད་ལྷ་ས་མི་དཔོན་གྱི་ སར་ཁྲིད་རྒྱུ་ཡིན་” ཞེས་བརྗོད་པས་ ཨ་ཁུས་
“ ངས་ཁྱེད་ལ་སྐྱག་པ་བཙོངས་སྐབས་ལྕི་བ་ཡིན་ཟེར་རྒྱུ་མ་བྱུང་ལ་དེ་དུས་ངས་
སྐྱག་པ་སྐམ་པོ་རེད་ཟེར་ གསལ་པོ་བཤད་མ་བྱུང་ངམ་” ཞེས་བཤད་པས་
གནས་མོར་ཟེར་རྒྱུ་གང་ཡང་མ་བྱུང་བ་རེད།
194



བཅུ་བདུན་པ། དབུལ་ཕྱུག་སྙོམས་པ།
བོད་བྱང་འབྲོག་ཁུལ་དུ་མི་ཚང་ཁ་ཅིག་ལ་དཀར་ཁྲི་ནག་སྟོང་ཡོད་པ་
དང༌། འགའ་ཞིག་ལ་སྦྲ་གཅིག་ནོར་གཅིག་ལས་མེད་པས་སྐྱིད་སྡུག་སྙོམས་པོ་
རྩ་བ་ནས་མེད་པ་རེད། ཉིན་ཞིག་འབྲོག་པའི་ཚོ་དཔོན་དེའི་སེམས་ལ་ཨ་ཁུ་
སྟོན་པ་ཟེར་བ་དེ་ནི་རིག་པ་ཅན་ཡིན་པའི་སྐད་གྲགས་ཁྱབ་འདུག་པས་སྐྱིད་
སྡུག་སྙོམས་པའི་ཐབས་ཤིག་ཁོང་ལ་ཡོད་ངེས་སྙམ་ནས་ཨ་ཁུ་སྟོན་པར་འབྲོག་
པའི་སྐྱིད་སྡུག་སྙོམས་རོགས་ཞུས་པ་རེད། ཨ་ཁུ་སྟོན་པས་ཀྱང་ཁས་བླངས་པ་
རེད། ཉིན་གཉིས་ཀྱི་རྗེས་སུ་ཨ་ཁུ་སྟོན་པ་ཚོ་དཔོན་གྱི་ཁྱིམ་དུ་གདན་དྲངས་
ནས་སྣེ་ལེན་གཟབ་རྒྱས་བྱས། དེ་ནས་འབྲོག་དམངས་ཀྱི་སྡོད་གུར་དུ་འགྲོ་
སྐབས་འབྲོག་པ་ཕྱུག་པོ་དེ་ཚོས་འདོགས་ཁྱི་ཆེན་པོ་དེ་ཚོ་བཏང་བས་ཨ་ཁུ་ཁྱིས་
དེད་ནས་བྲོས་འགྲོ་དགོས་བྱུང་ཞིང་ཨ་ཁུ་བྲོས་པ་མཐོང་བས་འབྲོག་པ་ཚོས་
“ ཨ་ཁུ། ཨ་ཁུ། ང་ཚོའི་སྐྱིད་སྡུག་གང་འདྲ་བྱེད་དགོས་སམ་” ཞེས་འབོད་
སྐབས་ཨ་ ཁུས་ “ བྲོས་བཞིན་དུ་དགའ་བ་དགའ་བ་གྱིས། སྡུག་པ་སྡུག་པ་
གྱིས་”ཞེས་བརྗོད་པ་རེད། ད་ལྟ་མི་རྣམས་ཀྱི་སྐྱིད་སྡུག་མི་སྙོམས་པ་དེ་དེ་
ནས་བྱུང་བ་རེད་ཟེར་སྲོལ་ཡོད་པ་རེད།
བཅོ་བརྒྱད་པ། སྤྱང་གྲུང་སློབ་པ།
བལ་འབྲུག་སོགས་ལ་ཁྲེས་པོ་འཁུར་སྐབས་ཁྲེས་ཐག་དཔྲལ་བ་ལ་སྐྱོན་
པ་བཞིན་དེ་སྔ་བོད་ལ་ཡང་དེ་ལྟར་ཡིན་མོད། འོན་ཏེ་ཕྱིས་སུ་བོད་རིགས་ཕལ་
མོ་ཆེས་ཁྲེས་ཐག་དཔུང་པར་སྐྱོན་སྲོལ་འདི་དར་བ་རེད། སྲོལ་འདི་དར་བའི་
སྐོར་ལ་སྒྲུང་འདི་འདྲ་ཞིག་ཡོད་དེ། ཉིན་ཞིག་ཨ་ཁུ་སྟོན་པ་ལྷ་སའི་སྐྱིད་ཆུའི་
འགྲམ་དུ་འགྲོ་སྐབས་ཆུ་ལེན་བུ་མོ་ཁག་གཅིག་སྐྱིད་ཆུ་ནས་ཆུ་བླངས་ཏེ་ཆུ་བན་
195



རྒྱབ་ཏུ་འཁུར་ནས་ལོག་ཡོང་བ་དང་ཐུག དེའི་ནང་གི་བུ་མོ་ཞིག་གིས་ཨ་ཁུ་
སྟོན་པ་ངོ་ཤེས་ནས་བུ་མོ་གཞན་རྣམས་ལ་“ ཁོང་ནི་སྤྱང་གྲུང་ལྡན་པའི་ཨ་ཁུ་
སྟོན་པ་རེད་”ཅེས་བཤད་པས་ཚང་མས་ཁོང་མཐའ་བསྐོར་ནས་“ དེ་འདྲ་ཡིན་
ན་ང་ཚོར་སྤྱང་གྲུང་ཞིག་སློབ་རོགས་གནང༌།” ཞེས་བཤད་པས་ཨ་ཁུ་སྟོན་པས་
“ སྤྱང་གྲུང་སློབ་ལོང་ག་ལ་ཡོད། ལྟོས་དང་གནམ་ལ་མེ་ཤོར་མི་འདུག་གམ་”
ཞེས་བཤད་པས་ཚང་མས་དུས་གཅིག་ཏུ་མིག་གནམ་ལ་བལྟས་པས་དཔྲལ་བ་
ནས་ཐག་པ་བུད་ནས་ཆུ་བན་ཚང་མ་ཧྲུག་ཆག་ཏུ་སོང་། དུས་དེ་ནས་བཟུང་
བོད་ཀྱི་ཡུལ་གྲུ་ཕལ་མོ་ཆེར་ཁྲེས་ཐག་དཔུང་པར་སྐོན་པའི་སྲོལ་དེ་དར་བར་
བཤད་དོ། །
བཅུ་དགུ་པ། གཡོག་ལ་བསྡད་པ།
ལུང་པའི་མདའ་ལ་མི་ཚང་ཆེན་པོ་ཞིག་ཡོད་པ་རེད། དེ་ས་ཞིང་རྒྱ་ཆེན་
པོ་ཡིན་སྟབས་གཡོག་པོ་ཁ་ཅིག་གླུ་གི་ཡོད་པ་རེད། ལོ་གསར་ཚར་མ་ཐག་ལུད་
འདོན་པ་སོགས་དཔྱིད་ལས་འགོ་ཚུགས་ཀྱི་ཡོད་པས་ཨ་ཁུ་སྟོན་པས་མི་ཚང་
དེར་ཕྱིན་ནས་དཔྱིད་གཡོག་དགོས་ཀྱི་ཡོད་དམ་ཞེས་དྲིས་པས། ཁྱིམ་ཚང་གི་
ཕ་དེས་ཨ་ཁུ་སྟོན་པའི་མགོ་ནས་རྐང་པའི་བར་ཡག་པོ་ཞིག་བལྟས་ནས་གཞོན་
པ་གོ་ཐང་ཞིག་འདུག་སྙམ་སྟེ་“ གཞོན་པ་དཔྱིད་ལས་ག་རེ་བཏང་བཏང་ཡིན་
ཤག་རེད་” ཅེས་བརྗོད་པས་ཨ་ཁུ་སྟོན་པས་“ སྣང་དག་མེད། ངས་ལས་ཀ་སྣ་
གསུམ་མ་གཏོགས་གང་ཡང་ཤེས་ཀྱི་ཡོད་” ཅེས་བཤད་པས་སྦྱིན་བདག་དེས་
གསུམ་པོ་དེ་གང་དང་གང་ཡིན་ནམ་བྱས་པས་ཨ་ཁུས་ངས་མི་འཇོན་པའི་ལས་
ཀ་གསུམ་ནི། དང་པོ། ས་གཞི་ཕྱི་ནང་སློག་རྒྱུ་དེ་ཡོང་གི་མེད། གཉིས་པ།
ལོ་གཅིག་བསགས་པ་ཞོགས་གཅིག་ལ་འདོན་རྒྱུ་དེ་ཡོང་གི་མེད། གསུམ་པ།
བརྒྱ་ཡི་རྗེས་ལ་གཅིག་གིས་འགྲོ་བ་ཡང་འཇོན་གྱི་མེད། དེ་མིན་གང་བྱེད་
196



དགོས་བྱུང་ཡང་སྣང་དག་མེད། ཅེས་བཤད་པས་སྦྱིན་བདག་དེས་“ དེ་གསུམ་
མ་ཤེས་པ་ལ་སྐྱོན་མེད། དེ་འདྲ་བྱེད་དགོས་དོན་ཡང་མེད། ཁྱེད་རང་ལོ་
གཅིག་བསྡད་ན་ཡོང་བ་འདུག་གམ། གླུ་ཆ་ག་ཚོད་ཡིན་ནམ་” ཞེས་དྲིས་པས།
ཨ་ཁུས་“ ལོ་གཅིག་ལ་མི་ཤོར་སའི་འབོ་གང་བྱུང་ན་འགྲིག་” ཅེས་བཤད་པས་
ཕྱུག་བདག་གི་སེམས་ལ་མིས་ཤོར་ཁ་རྒྱག་སའི་འབོ་གང་ཟེར་བ་རེད་བསམས་
ནས་དེ་རང་ཡོང་ཞེས་ཁས་བླངས། ཨ་ཁུས་ཕྱིན་ཆད་རྙོག་གྲ་མི་ཡོང་བའི་ཆེད་
དུ་གན་རྒྱ་བུད་ཙམ་ཞིག་བྲིས་ན་མི་དགའ་འམ་བྱས་པས་ཁྱིམ་བདག་གིས་རྙོག་
གྲ་ཡོང་དོགས་མེད་ཀྱང་ཁྱེད་རང་བློ་བདེ་བའི་ཆེད་དུ་གན་རྒྱ་ཞིག་བྲིས་ཀྱང་
འགྲིག ཁྱེད་རང་གིས་བྲིས་ཤིག་ཅེས་བཤད། ཨ་ཁུས་གན་རྒྱའི་ནང་དུ་ལོ་
གཅིག་རིང་གཡོག་པོར་སྡོད་རྒྱུ་དང་གོང་དུ་བཤད་པའི་ལས་ཀ་སྣ་གསུམ་ཕུད་
གང་ཡང་སྐུལ་ཆོག་པ་དང་གླ་ཆ་ནི་མི་ཤོར་སའི་འབོ་གང་སྤྲོད་རྒྱུ་ཞེས་གན་རྒྱ་
འདྲ་གཉིས་བྲིས་ནས་སྦྱིན་བདག་ལ་བསྟན་པས་སྦྱིན་བདག་གིས་ཡག་པོ་ཞིག་
བལྟས་ནས་ཁོང་གཉིས་སོ་སོས་འདྲ་རེ་ཉར། ཨ་ཁུ་གཡོག་པོར་སླེབས་ནས་
ཉིན་ཤས་སོང་རྗེས་ལུད་འདོན་པའི་དུས་སུ་སྦྱིན་བདག་གིས་ཨ་ཁུར་ལུད་འདོན་
པར་འགྲོ་དགོས་ཞེས་བཤད་པས་ཨ་ཁུས་གན་རྒྱ་བསྟན་ནས་ངས་ལས་ཀ་དེ་མི་
འཇོན་ཞེས་སྔ་ས་ནས་ཞུས་ཡོད་བྱས་པས་སྦྱིན་བདག་གིས་མགོ་མ་འཚོད་པར་
ཁྱོད་ཀྱིས་ལུད་འདོན་མི་ཤེས་པ་བཤད་མ་བྱུང་བྱས་པས། ཨ་ཁུས་ངས་ལོ་
གཅིག་བསགས་པ་ཞོགས་གཅིག་ལ་འདོན་རྒྱུ་དེ་འཇོན་མི་ཡོང་ཞེས་གན་རྒྱུར་
ཡང་བྲིས་ཡོད་ཅེས་བཤད་པས་སྦྱིན་བདག་ཤོད་རྒྱུ་གང་ཡང་མེད་པར་ལུས།
ཡང་དཔྱིད་འདེབས་འགོ་ཚུགས་ཏེ་སྦྱིན་བདག་གིས་ཨ་ཁུར་ཞིང་རྨོ་བར་འགྲོ་
དགོས་ཞེས་བཤད་པས་ཨ་ཁུས་སྦྱིན་བདག་ལགས་དགོངས་པ་མ་ཚོམས་ངས་ས་
ཆ་ཕྱི་ནང་སློག་རྒྱུ་དེ་མི་འཇོན་ཞེས་དང་ཐོག་ནས་ཞུས་ཡོད་པས་དེ་ངས་མི་
འཇོན་པའི་ལས་གཉིས་པ་ཡིན་ཞེས་བཤད་དེ་ཞིང་རྨོ་བར་ཡང་མ་ཕྱིན་པ་རེད།
197



དེ་ལྟར་ཨ་ཁུར་ལས་ཀ་དམིགས་བསལ་གང་ཡང་སྐུལ་རྒྱུ་མ་རྙེད་པར་བརྟེན་
སྦྱིན་བདག་དེས་བསམ་བློ་ཡག་པོ་ཞིག་བཏང་ནས་ཨ་ཁུར་ར་ལུག་འཚོ་བར་
བཏང་ན་ལེགས་བསམ་སྟེ་ཨ་ཁུར་ར་ལུག་འཚོ་བར་འགྲོ་དགོས་ཞེས་བཤད་པས་
ཨ་ཁུས་དེ་ནི་ངས་དེ་བས་འཇོན་པ་མི་འདུག ངས་གན་རྒྱའི་ནང་དུ་ཡང་བརྒྱ་
ཡི་རྗེས་ལ་ གཅིག་གིས་འགྲོ་བ་འཇོན་གྱི་མེད་ཅེས་ གསལ་པོ་བྲིས་ཡོད་ཅེས་
བཤད་ནས་ལུག་འཚོ་བར་ཡང་མ་ཕྱིན་པ་རེད། དེ་ལྟར་ལོ་གཅིག་རིང་ཉིན་མ་
གང་འཁྱོལ་བྱས་ནས་བསྡད་པ་དང་ལོ་གཅིག་སོང་མཚམས་མཉན་པ་ཞིག་གི་
ས་ནས་ཀོ་བ་ཞིག་གཡར་ཏེ་སྦྱིན་བདག་གི་སར་ཕྱིན་ནས་གླ་རྩིས་རྒྱག་རོགས་
ཞེས་བཤད། སྦྱིན་བདག་གིས་འབྲུ་འབོ་གང་འཁྱེར་ནས་གླ་ཆ་འདིར་ཡོད་བྱས་
པས་ཨ་ཁུས་ལོ་གཅིག་ལ་གླ་ཆ་འབོ་གང་བྱས་པ་སུ་ཡོད་དམ་བྱས་པས། ཁོས་
ཁྱོད་ཀྱིས་ཐོག་མར་ཡོང་དུས་འབོ་གང་ཡིན་ཞེས་བཤད་མེད་དམ་ཟེར། ཡང་
ཨ་ཁུས་ཁྱེད་ཀྱིས་གན་རྒྱ་དེར་ཡག་པོ་ཞིག་གཟིགས་དང་། ངས་མི་ཤོར་སའི་
འབོ་གང་ཞེས་བྲིས་མི་འདུག་གམ་ཞེས་བཤད། སྦྱིན་བདག་དེས་དེ་འདྲའི་འབོ་
ཞིག་གང་ན་ཡོད་བྱས་པས་ཨ་ཁུས་ཁོའི་ལག་ནས་བཟུང་སྟེ་སྒོ་ཕྱིར་ཁྲིད་ནས་
གཙང་པོའི་འགྲམ་དུ་ཡོད་པའི་ཀོ་བ་ཞིག་ལ་མཛུབ་མོ་བཙུགས་ནས་བསྟན་ཏེ་
འདི་ནི་མི་ཤོར་ཁ་རྒྱག་ས་མ་རེད་དམ་ཞེས་བཤད་པས་སྦྱིན་བདག་ཤོད་རྒྱུ་གང་
ཡང་མེད་པར་འབྲུ་ཀོ་བ་གང་མི་སྤྲོད་ཐབས་མེད་བྱུང་བ་རེད། །
ཉི་ཤུ་པ། འཕན་ པོ་ རིག་ པའི་ འབྱུང་ གནས་ ལ་ ཨ་ ཁུ་ སྟོན་ པའི་
དགོས་ཆེད་མེད།
ཡང་ཐེངས་ཤིག་ཨ་ཁུ་སྟོན་པ་འཕན་པོར་ཕྱིན་ཏེ་ལུང་གཤོང་ཞིག་ན་ཕྲུ་
གུ་བ་ཕྱུགས་འཚོ་མཁན་འགའ་ཞིག་དང་ཐུག ཨ་ཁུས་བ་ཞིག་ལ་མཛུབ་མོ་
བཙུགས་ནས་བ་ཕྱུགས་འདི་ཆེ་བ་ལ་ཨང་ཞེས་བརྗོད་པས་ཕྲུ་གུ་ཞིག་གིས་ཆེན་
198



པོ་ཡོད་དགོས་བྱུང་། སུག་བཞིས་བཀྱགས་མི་འདུག་གམ་ཞེས་བཤད་པས་ཨ་
ཁུས་དེའི་ལན་དུ་སུག་བཞིས་བཀྱགས་པ་ལ་དཔག་པའི་ཚེ་ཚད་རང་མི་འདུག་
བྱས་པས་ཕྲུ་གུ་དེས་ཆེན་པོ་ཆེན་པོ་རང་ག་ནས་ཡོང༌། སྒལ་ཚིགས་ཉི་ཤུ་རྩ་
ལྔས་མནན་ཡོད་པ་རེད་ཅེས་བཤད་པས། ཨ་ཁུས་ཕྲུ་གུ་འདི་ཁ་རྒྱགས་པ་ལ་
ཞེས་བཤད་པས་ཕྲུ་གུ་དེས་ཁ་རྒྱགས་པོ་ཡོང་དགོས་བྱུང༌། ཁ་བདེའི་ནང་ལ་ལྕེ་
བདེ་མི་འདུག་གམ་ཞེས་བཤད་པས། ཨ་ཁུས་དེ་འདྲའི་རྒྱགས་ཚད་རང་ཡང་
མ་བྱུང་བྱས་པས་ཕྲུ་གུ་དེས་རྒྱགས་པོ་རྒྱགས་པོ་རང་ག་ནས་ཡོང་། ཡ་མཆུ་མ་
མཆུས་མནན་མི་འདུག་གམ་ཞེས་བཤད་པས་ཨ་ཁུར་ལན་རྒྱག་རྒྱུ་མ་རྙེད་པ་
དང༌། ཡང་ཏོག་ཙམ་སོང་རྗེས་ཨ་ཁུས་ཕྲུ་གུ་ཞིག་ལ་ཕྲུ་གུ་འདི་མཛེས་པ་ལ་
ཨང་བྱས་པས་ཕྲུ་གུ་དེས་མཛེས་པོ་ཡོང་དགོས་བྱུང་། ཕ་བཟང་མ་མཛེས་ཞིག་
གིས་བཟོས་པ་རེད་བྱས་པས་ཨ་ཁུས་དེ་འདྲའི་མཛེས་ཚད་རང་མ་བྱུང་བྱས་
པས་ཕྲུ་གུ་དེས་མཛེས་པོ་མཛེས་པོ་རང་ཡང་ག་ནས་ཡོང་། མུན་ནག་རྐུབ་ནག་
གཅིག་ནས་དོན་པ་རེད་ཅེས་བཤད་པས་ཨ་ཁུ་ཁ་རོག་སྡོད་དགོས་བྱུང་། དེ་
ནས་ཏོག་ཙམ་སོང་རྗེས་ཨ་ཁུ་སྟོན་པས་ཉ་བཞི་བཙོས་ནས་ཕྲུ་གུ་ཚོར་ཟ་འདོད་
ན་མིང་རེ་འདོགས་ཤེས་པ་དགོས། ཉ་རེར་མིང་རེ་འདོགས་ ཐུབ་ན་ཉ་རེ་
འཁྱེར་ཅིག་བྱས་པས་ཕྲུ་གུ་ཞིག་གིས་མགོ་བཟོ་ཡག་ལ་སྐྲ་ལོ་མེད་པ་སྙིང་རྗེ་བོ་
ཤོག་ཤོག་ཅེས་ཉ་དང་པོ་དེ་འཁྱེར་ནས་བཟས། ཕྲུ་གུ་གཞན་ཞིག་གིས་གཤོག་
པ་ཡོད་པ་འཕུར་རྒྱུ་མེད་པ་སྙིང་རྗེ་པོ་ཤོག་ཤོག་ཟེར་ནས་ཉ་གཉིས་པ་དེ་བཟས།
ཡང་ཕྲུ་གུ་ཞིག་གིས་ཚུར་ཡོང་ནས་གསེར་མིག་ཡོད་ཀྱང་ལྕགས་ཀྱུ་མ་རིག་སྙིང་
རྗེ་པོ་ཤོག་ཤོག་ཟེར་ནས་ཉ་གསུམ་པ་དེ་འཁྱེར་བས་ཨ་ཁུར་མིང་འདོགས་རྒྱུ་
གང་ཡང་མ་རྙེད་པར་ཁ་ཅུང་ཟད་སྐྱེངས་པའི་ངང་སྙིང་རྗེ་པོ་ཤོག་ཤོག་ཅེས་ཉ་
བཞི་པ་དེ་བསྒྲུགས་ནས་ཟོས་པ་རེད། དེ་ལྟར་འཕན་པོའི་ཕྲུ་གུ་དེ་ཚོའི་རིག་
པས་ཨ་ཁུ་སྟོན་པ་ཕམ་པར་བྱས་པས་འཕན་པོ་བ་ཚོས་འཕན་པོ་རིག་པའི་
199



འབྱུང་གནས་ལ་ཨ་ཁུ་སྟོན་པའི་དགོས་ཆེད་མེད་ཅེས་བཤད་པས་ཨ་ཁུ་ཅུང་ཟད་
སྐྱེངས་ཤིང་མ་དགའ་བ་བྱུང་སྟེ། འཕན་པོ་རིག་པའི་འབྱུང་གནས་ལ། ང་ཨ་
ཁུ་སྟོན་པ་མི་དགོས་ན། འཕན་པོའི་ཡུལ་འདི་རྟ་གྲོ་དམར་པོ་ཁ་ཕྱེ་བ་དང་འདྲ།
འདི་ཡན་ལ་མ་འགྲོ་བ་ཤོག་ཅེས་སྨོད་བོར་ནས་ཕྱིན་པར་གྲགས་སོ། །
ཉེར་གཅིག་པ། རི་བོང་བློ་ལྡན་ཤེས་རབ་དང་གནས་སྐོར་བ།
སྔ་མོ་ལུང་པ་ཞིག་ལ་བློ་ལྡན་ཤེས་རབ་ཟེར་བའི་རི་བོང་ཞིག་ཡོད། ཉིན་
ཞིག་ཁོ་གྲོད་པ་ལྟོགས་ནས་སྔོ་ཚོད་ཀྱི་ཞིང་ཁ་ཞིག་གི་ནང་དུ་འཛུལ་ནས་སྔོ་ཚོད་
ཟ་བར་ཕྱིན། ཁོ་སྔོ་ཚོད་ཁ་དོ་ཙམ་ཟ་རྒྱུ་མ་བྱུང་བར་གློ་བུར་དུ་ཁོའི་འགྲམ་དུ་
ཆོབ་སྒྲ་དང་བཅས་རྡོ་ཞིག་ལྷུང་པས་ཁོ་ཞེད་ནས་འཕགས་ཙམ་བྱས། ཁོས་
མགོ་བཀྱག་ནས་ལྟ་སྐབས་གནས་སྐོར་བ་ཞིག་གིས་ལག་ཏུ་རྡོ་ཞིག་བཟུང་སྟེ་
སླར་ཡང་རྒྱག་རྩིས་བྱེད་པ་མཐོང་། རི་བོང་གིས་རྡོ་དེ་རང་ལ་ཞུ་རྩིས་ཡོད་པ་
ཤེས་ཀྱང་དངངས་འཚབ་དེ་ཙམ་མ་བྱུང་བར་ཁོའི་སེམས་ལ་ཨབ་ཅོར་ཁོ་ཞིང་གི་
བདག་པོ་མིན་པར་ང་ལ་རྡོ་གཞུ་བ་ཧམ་པ་ཆེ། ངས་ཁོ་ལ་བཟོ་ལྟ་ཞིག་སྤྲོད་
དགོས་བསམས་པ་རེད། ཁོས་བསམ་བློ་ཡུད་ཙམ་བཏང་རྗེས་ཁོའི་སེམས་ལ་
ད་འགྲིག་སོང་། ཨབ་ཅོར་ཁོའི་ཁྲེས་པོའི་ནང་ཟ་ཆས་མང་པོ་ཞིག་ཡོད་ངེས་
པས་ངས་དེ་ཚོ་འཕྲོག་ཐུབ་པ་བྱེད་དགོས་བསམ་པ་རེད། འོན་ཀྱང་བློ་ལྡན་
ཤེས་རབ་ཁོ་གཅིག་པུས་རྣལ་འབྱོར་པའི་ཁྲེས་པོ་འཕྲོག་ཐུབ་ཐབས་མེད་པས་
རོགས་པ་འགའ་ཞིག་འཚོལ་དགོས་བསམས་ནས་གང་སར་རྒྱུག ཁོ་དེ་ལྟར་
རོགས་པ་འཚོལ་དུ་འགྲོ་བའི་སྐབས་སུ་བསམ་ཡུལ་ལས་འདས་པ་ཞིག་ལ་སྤྱང་
ཀི་ཞིག་དང་ཐུག་པས་ཁོ་སྙིང་ཁ་ལ་དོན་པ་ལྟར་ཞེད་ནས་གཅིན་པ་ཡང་ཤོར།
སྤྱང་ཀིས་མཆེ་བ་གཙིགས་ཤིང་ངར་སྐད་སྒྲོག་བཞིན་དུ་“ ཁོ་རེ་སྡུག་རེ་བརླག་
རེ་ཁྱོད་ཤི་རྩིས་གྱིས་ཤིག ང་གྲོད་པ་རྟོགས་ནས་བསྡད་ཡོད་པས་ལམ་འགྲོ་
200
씡
의



རྒྱུག་སྟེ་ཁྱོད་དང་ཐུག་སོང་” ཟེར།
རི་བོང་གིས“ ལམ་འགྲོ་རྒྱུག་” ཅེས་པའི་ཚིག་དེ་གོ་བ་དང་རང་ལ་ཡང་
ལམ་འགྲོ་རྒྱུག་ཡོང་བསམ་ནས་བློ་ལྷོད་ལ་ཕབ་སྟེ་“ ཨ་པོ་སྤྱང་ཀི་ལགས། ཁྱེད་
དངོས་འབྲེལ་ལམ་འགྲོ་རྒྱུག་འདུག ངས་ཁྱེད་ལ་གཏམ་བཟང་ཞིག་ཞུ་རྒྱུ་ཡོད་
པས་ཁྱེད་ཐུགས་བྲེལ་མ་གནང་བར་གསོན་ཅིག ང་རི་བོང་བཟས་ན་ལྟོ་དུས་
གཅིག་ཡིན། རྒྱལ་ཁམས་སྐོར་བའི་གནས་སྐོར་བ་ཞིག་བཅོམས་ན་ཤ་མར་
ཐུད་སོགས་ཟ་རྒྱུ་དང༌། འཐུང་རྒྱུ་རྫོགས་རྒྱུ་མེད་པ་ཞིག་ཡོང་ངེས་ཡིན་” ཞེས་
བཤད། སྤྱང་ཀིའི་སེམས་ལ་རི་བོང་འདིས་ང་ལ་མགོ་སྐོར་བཏང་བ་མིན་ནམ་
བསམ་སྟེ། “ ཁྱོད་ཧམ་པ་མ་ཤོད། ཁྱོད་ཀྱིས་ང་ལ་མགོ་སྐོར་བཏང་ནས་སྲོག་
ཐར་ཐབས་བྱེད་ཀྱི་ཡོད་དམ་” ཞེས་བཤད། བློ་ལྡན་ཤེས་རབ་ཀྱིས་ “ ངས་
ཁྱེད་ལ་དབུ་སྐོར་ཞུ་ག་ལ་ཕོད། ཐུགས་ཡིད་མ་ཆེས་ན་ང་དང་མཉམ་དུ་ཕེབས་
དང་” ཞེས་བཤད། སྤྱང་ཀིའི་སེམས་ལ་ཁོའི་སྐད་ཆ་བདེན་པ་ཡིན་ཀྱང་སྲིད།
གལ་ཏེ་བདེན་པ་མིན་ཀྱང་སྔ་ ཕྱི་མ་ གཏོགས་ ཁོ་ང་རང་ གི་ཁ་ བཟས་ཡིན་
བསམས་ནས་ “ འོ་ན་མི་དེ་གང་དུ་ཡོད། ང་གཉིས་མཉམ་དུ་འགྲོ་” ཞེས་
བཤད། བློ་ལྡན་ཤེས་རབ་ཀྱིས་“ མི་དེ་གྲོང་མ་གིའི་ནང་དུ་ཡོད། འོན་ཀྱང་ང་
གཉིས་གཅིག་པུས་མི་དེ་བཅོམ་མི་ཐུབ་པས་ད་དུང་རོགས་པ་འགའ་ཞིག་འཚོལ་
དགོས་” ཞེས་བཤད། སྤྱང་ཀིས་ཀྱང་རི་བོང་གི་ཁ་ལ་ཉན་ཏེ་ ཁོང་གཉིས་
རོགས་པ་འཚོལ་དུ་སོང༌། ཁོང་གཉིས་རི་ཟུར་ཞིག་ཏུ་སླེབས་སྐབས་ཝ་མོ་ཞིག་
དང་ཐུག རི་བོང་གིས་ “ ཨ་ཆེ་ཝ་མོ་ལགས། ང་ཚོས་གནས་སྐོར་བ་ཞིག་
བཅོམ་སྟེ་རྒྱུ་ནོར་གང་ཙམ་ཐོབ་རེ་བྱེད་བཞིན་ཡོད་པས་ཁྱེད་ང་ཚོ་དང་མཉམ་
དུ་ཕེབས་སམ་” ཞེས་དྲིས། ཝ་མོ་ནི་རྐུ་ཇག་ལ་ཤིན་ཏུ་དགའ་བ་ཞིག་ཡིན་
པས་ཁོའི་སེམས་ལ་རྣལ་འབྱོར་པ་བཅོམ་ཐུབ་ན་རྒྱུ་ནོར་མི་ཉུང་བ་ཞིག་ཐོབ་རྒྱུ་
དང་གལ་ཏེ་རྣལ་འབྱོར་པ་བཅོམ་མ་ཐུབ་ན་ཡང་སྤྱང་ཀིའི་ལག་ནས་རི་བོང་
201



འདི་རྐུ་ཐབས་བྱེད་དགོས་བསམ་ནས་དགའ་ཐག་ཆོད་ནས་ཁོང་གཉིས་མཉམ་
དུ་ཕྱིན། །
ཁོང་གསུམ་མཉམ་དུ་ཕྱིན་ནས་རི་ཟུར་ཞིག་ཏུ་སླེབས་སྐབས་ཕོ་རོག་
གཅིག་དང་ཐུག བློ་ལྡན་ཤེས་རབ་ཀྱིས་“ ཕོ་རོག་ནག་ཆུང་ལགས། ང་ཚོ་
གནས་སྐོར་བ་ཞིག་གི་ཁྲེས་པོ་འཕྲོག་ཏུ་འགྲོ་མཁན་ཡིན་པས་ཁྱེད་ང་ཚོ་དང་
མཉམ་དུ་ཕེབས་སམ་” ཞེས་བཤད།
ཕོ་རོག་གི་སེམས་ལ་གནས་སྐོར་བའི་ཁྲེས་པོའི་ནང་དུ་མར་གཟན་དང་
ཤ་སོགས་མང་པོ་ཡོད་ངེས་རེད་བསམས་ནས་དགའ་པོའི་ངང་ཁོ་ཚོ་མཉམ་དུ་
འགྲོ་རྒྱུ་ཁས་བླངས། །
ཁོང་བཞི་པོ་འཛོམས་རྗེས་རི་བོང་གིས་“ དེ་རིང་ནས་བཟུང་ང་ཚོ་བཞི་
པོ་མཐུན་གྲོགས་ཡིན་པས་ཕྱི་ཡི་དགྲ་བཅོམ་པ་ལ་ནང་བཀྲ་ཤིས་པ་དགོས་པ་
དང་། ཤེས་པ་ཆེ་བ་ཞིག་མགོ་གཙོར་བདམས་ཏེ་དེའི་བཀོད་པ་བཞིན་བྱ་བ་
སྒྲུབ་པ་ལས་རང་སྣང་གང་ཤར་བྱས་ན་མི་འགྲིག་པས་དེ་ལྟར་བྱེད་ཐུབ་བམ་”
ཞེས་བཤད་པས་ཚང་མས་དེ་ལྟར་བྱེད་རྒྱུ་ཁས་བླངས། རི་བོང་གིས་“ ད་འོ་ན་
ང་ཚོའི་འགོ་ཁྲིད་སུ་ཞིག་བྱེད་དམ་” ཞེས་བཤད་པས་གཞན་རྣམས་ཁ་གཅིག་
གྲགས་ཀྱིས་“ བློ་ལྡན་ཤེས་རབ་ཁྱེད་ཉིད་ཤེས་བྱ་ཆེ་བས་ཁྱེད་ཀྱིས་འགོ་ཁྲིད་
བྱེད་རོགས། ང་ཚོས་ཁྱེད་ཀྱིས་ཅི་གསུངས་དང་དུ་ལེན་རྒྱུ་ཡིན་” ཞེས་བཤད།
ཡང་རི་བོང་གིས་“ ད་ང་ཚོས་གནས་སྐོར་བ་ཇི་ལྟར་བཅོམ་རྒྱུའི་སྐོར་གྲོས་སྡུར་
བྱེད་དགོས་པས་ཁྱོད་ཚོར་ཐབས་བཟང་པོ་འདྲ་གང་ཞིག་འདོན་རྒྱུ་ཡོད། ཤོད་
ཅིག་” ཟེར་ཡང་ཁོང་ཚོར་ ཐབས་བཟང་བ་གང་ཡང་འདོན་རྒྱུ་མེད་སྟབས་རི་
བོང་གིས་“ དེ་རིང་ཉི་མ་ཞུད་ལ་ཉེ་བས་གནས་སྐོར་བ་གྲོང་ཚོའི་ནང་དུ་གནས་
ཚང་ལ་བསྡད་ཡོད་པས་སང་ཉིན་གནས་སྐོར་བ་ཁོ་གྲོང་ཚོ་ནས་ཐོན་སྐབས་ང་
ཚོས་འདི་འདྲ་བྱེད་དགོས་”ཞེས་འཆར་གཞི་རེ་རེ་བཞིན་བཤད་དེ་སོ་སོར་ལོག་
2(02



ཉིན་གཉིས་པའི་ཞོགས་པ་གནས་སྐོར་བ་གྲོང་ཚོ་ནས་ཐོན་ཏེ་རི་ཟུར་དུ་
སླེབས་སྐབས་ཝ་མོ་དེས་རི་བོང་གིས་བསླབ་པ་ལྟར་རི་ཟུར་དེར་ཤི་བརྫུ་བཏབ་
ནས་ཉལ་བསྡད་པ་རེད། ཕོ་རོག་གིས་ཝ་དེའི་འགྲམ་དུ་བབ་ཙམ་འཕུར་ཙམ་
བྱས་ནས་བསྡད་ཡོད་པ་རེད། གནས་སྐོར་བའི་སེམས་ལ་ཝ་དེ་ཤི་བ་ཡིན་ནམ།
གལ་ཏེ་ཤི་བ་ཡིན་ན་ཝ་ལྤགས་བཤུས་ཏེ་བཙོང་ན་གོང་ཆེན་པོ་རག་གི་རེད་
བསམས་ཏེ་བལྟས་ནས་བསྡད་པས་ཕོ་རོག་གིས་ཝ་ལ་མཆུ་ཏོག་རྒྱག་གྲབས་
བྱེད་ཁུལ་བྱས། གནས་སྐོར་བའི་སེམས་ལ་ཝ་ཤི་ཚར་འདུག ཝ་ལྤགས་བཤུ་
བར་མ་ཕྱིན་ན་ཕོ་རོག་གིས་མེད་པ་བཟོ་བ་འདུག་བསམས་ནས་རང་གི་ཁྲེས་པོ་
བྲག་གོང་ཞིག་གི་སྟེང་དུ་ཕབ་ནས་ཝ་ཡི་རོ་ལེན་པར་ཕྱིན་། གནས་སྐོར་བ་ཝ་
ཡི་འགྲམ་དུ་སླེབས་གྲབས་ཡོད་པའི་སྐབས་སུ་ལྔ་དེ་ལངས་ཏེ་ཤོབ་སྒྲ་དང་བཅས་
ཏེ་བྲོས་པ་རེད། ཁོ་ཝ་ཡི་འགྲམ་དུ་འགྲོ་ཤུལ་དུ་སྤྱང་ཀི་དང་རི་བོང་གིས་ཁོའི་
ཁྲེས་པོ་བརྐུས་པ་རེད། གནས་སྐོར་བ་ཁྲེས་པོ་འཇོག་སར་སླེབས་སྐབས་དེར་
ཁྲེས་པོ་དང་རྐུན་མ་སོགས་གང་ཡང་མཐོང་རྒྱུ་མེད་པས་གང་སར་བཙལ་ཀྱང་
མ་བརྙེད་པས་སླར་ཡང་གྲོང་ཚོའི་ཕྱོགས་སུ་ཕྱིན་པ་རེད། དེའི་དགོང་མོ་རི་
བོང་སོགས་བཞི་པོ་ཞིང་ཀའི་རགས་ཁུག་ཅིག་ཏུ་འཛོམས་ནས་གནས་སྐོར་བའི་
རྡོག་ཁྲེས་བཤིགས་ནས་དེའི་ནང་དུ་གང་ཡོད་པ་བལྟས་པ་རེད། རྡོག་ཁྲེས་ཀྱི་
ནང་དུ་ལྷམ་གོག་གཅིག་དང༌། ཕྲེང་བ་གཅིག དྲིལ་བུ་གཅིག གཏོར་མ་དང་
མར་གཟན་ ཏོག་ཙམ་ཞིག བག་ལེབ་ སྐམ་པོ་གཉིས་བཅས་ཡོད་ པ་ རེད།
དངོས་པོ་དེ་དག་ཇི་ལྟར་བགོ་བའི་གྲོས་བྱེད་སྐབས་རི་བོང་གིས་“ ང་འགོ་ཁྲིད་
ཡིན་པས་འདི་རྣམས་བགོ་བཤའ་ངས་བརྒྱབ་ཆོག་” ཅེས་བཤད་པས་ཚང་མས་
མོས་མཐུན་བྱས་པ་རེད། རི་བོང་གིས་ལྷམ་དེ་སྤྱང་ཀི་ལ་སྤྲད་ནས་“ འདི་ཨ་པོ་
སྤྱང་ཀི་ཁྱོད་མཚན་མོ་ལུག་རྐུ་དུས་གྱོན་ན་ཡག་པོ་ཡོད་” ཅེས་བཤད་པས་སྤྱང་
གིས་ལྷམ་བླངས་ཏེ་སོང་།
203



རི་བོང་གིས་ཕྲེང་བ་དེ་ཕོ་རོག་ལ་སྤྲད་ནས་“ཁྱེད་ཕྲེང་བ་སྐེ་ལ་གྱོན་ནས་
འབྲོག་པའི་སྦྲ་གུར་གྱི་སྟེང་དུ་བབས་ཏེ་གྲོགས་སྐད་ལན་གསུམ་བརྒྱབ། འབྲོག་
པས་ལྷ་བྱས་གྲོགས་སྐད་བསྐྱོན་པ་བཟང་ཟེར་ནས་ཁྱོད་ལ་ཤ་མར་གྱི་མཆོད་པ་
བྱེད་ངེས་ཡིན་” ཞེས་བཤད། ཕོ་རོག་ཀྱང་ཕྲེང་བ་སྐེ་ལ་གྱོན་ནས་འཕུར།
ཡང་ཁོས་དྲིལ་བུ་དེ་ཝ་ལ་སྤྲད་ནས་“ ཁྱོད་ཕྲུ་གུ་མང་པོ་ཡིན་པས་ཕྲུ་གུ་ངུ་དུས་
འདི་དཀྲོལ་ན་ཕྲུ་གུ་ངུ་གསོ་ཐུབ་”ཅེས་བཤད། །
དེ་ནས་རི་བོང་གིས་“ ད་ནི་རིན་ཐང་ལྡན་པའི་དངོས་པོ་གང་ཡང་ལྷག་
མ་སོང་། གཏོར་མ་དང་བག་ལེབ་སྐམ་པོ་འདི་ང་རང་མ་བྱས་རང་བྱས་རེད་”
ཅེས་བཤད་ནས་ཁོ་ཚོ་སོར་སོར་གྱེས། དེའི་དགོང་མོ་སྤྱང་ཀི་དེས་ལྷམ་གྱོན་
ནས་མི་ཚང་ཞིག་གི་ལུག་ཚང་ནང་དུ་འཛུལ་ནས་ལུག་རྐུ་བར་ཕྱིན་པས་སྤྱང་ཀི་
ལུག་ཚང་ནས་འཛུལ་མ་ཐག་ལུག་རྣམས་འདྲོག་སྟེ་ཕར་རྒྱུག་ཚུར་རྒྱུག་བྱས་
པས་ལུག་རྫི་གཉིད་བསད། ལུག་རྫིས་སྤྱང་ཀི་སླེབས་འདུག་གོ་ཞེས་སྐད་རྒྱག་
བཞིན་དུ་ལག་གཡས་སུ་བཞུ་མར་དང་ལག་གཡོན་དུ་རྒྱུག་པ་ཞིག་འཁྱེར་ནས་
ལུག་ཚང་ནང་འཛུལ། སྤྱང་ཀིས་སྒེའུ་ཁུང་སྟེང་དུ་མཆོངས་ནས་ཕྱིར་ཐོན་
ཐབས་བྱེད་སྐབས་རྐང་པར་ཀོ་ལྷམ་གྱོན་ཡོད་སྟབས་འདྲེད་ནས་མར་ལྷུང་པས་
ལུག་བརྫིས་རྒྱུག་པ་དྲན་པ་ཐོར་སོང་བསམ་པ་ཞིག་ཞུས་པས་ཁོ་ས་ལ་འགྱེལ།
སྟབས་ལེགས་པ་ཞིག་ལ་ལུག་རྫིས་སྤྱང་ཀིར་རྒྱུག་པ་གཞུ་སྐབས་གཟབ་གཟབ་
མ་བྱས་སྟབས་ལག་གི་བཞུ་མར་ཤི་ནས་ནག་ཁུང་དུ་གྱུར་པས་སྤྱང་ཀིས་སྐབས་
དེ་དང་བསྟུན་ནས་ག་ལེར་ཡར་ལངས་ཏེ་རྩིག་འཁྱུད་བརྒྱབ་ནས་སྒོ་ཕྱིར་ཐོན་
ཏེ་སྲོག་ཐར་ཙམ་བྱུང་། ཕོ་རོག་གིས་ཉིན་གཉིས་པའི་ཞོགས་པ་རི་བོང་གིས་
བཤད་པ་ལྟར་སྐེ་ལ་ཕྲེང་བ་གྱོན་ནས་འབྲོག་པའི་སྦྲ་སྟེང་དུ་བབས་ནས་སྐད་
བརྒྱབ་པས་ཕྲུ་གུ་འགའ་ཞིག་གིས་ཁོ་ལ་རྡོ་གཞུས། ཕོ་རོག་གིས་བྲོས་རྩིས་བྱས་
པས་ཕྲེང་བ་གུར་གྱི་ཐག་ལ་འཁོན་ཏེ་ཕྲུ་གུས་ཕོ་རོག་བཟུང་སྟེ་རྩེད་མོ་རྩེད་དེ་
204



སྡུག་ལས་གང་ཙམ་སྟེར་སྐབས་དེར་མི་རྒན་པས་མཐོང་ནས་ཕོ་རོག་གློད་དུ་
བཅུག་སྟེ་མ་ཤི་ཙམ་བྱུང༌། ཝ་མོ་ཁྱིམ་དུ་སླེབས་ནས་ཝ་ཕྲུག་ངུ་བའི་ཚེ་ཁོས་
དྲིལ་བུ་དཀྲོལ་བས་ཝ་ཕྲུག་ཚོའི་ངུ་སྐད་ཆེ་རུ་སོང་། ཝ་མོའི་སེམས་ལ་དྲིལ་བུ་
ཤུགས་ཆེ་ཙམ་ དཀྲོལ་ན་དགའ་བ་མེད་དམ་སྙམ་ནས་དྲིལ་བུ་ ཤུགས་ཆེར་
དཀྲོལ་བས་ཝ་ཕྲུག་ཚང་མ་དྲན་མེད་དུ་བརྒྱལ་བ་རེད། ཉིན་དེའི་རྗེས་སྤྱང་ཀི་
དང༌། ཕོ་རོག་ཝ་མོ་བཅས་འཛོམས་ནས་རང་རང་གི་བྱས་ཉེས་ཤོད་རེས་བྱས་
ཏེ་ཁོང་ཁྲོ་ཆེན་པོའི་ངང་རི་བོང་འཚོལ་དུ་ཕྱིན། རི་བོང་གིས་ཁོང་གསུམ་ཡོང་
བ་མཐོང་སྟེ་ད་ནི་ཡག་མ་སོང་། འདི་ལྟར་བསྡད་ན་ཁོང་ཚོས་གསོད་ངེས་ཡིན་
པས་ཐབས་ཤིག་བྱེད་དགོས་བསམས་ཏེ་ཡུད་ཙམ་བསམ་བློ་བཏང་ནས་ཐབས་
ཤིག་དྲན་ཏེ་རྡོ་གཡམ་རྣོན་པོ་ཞིག་གིས་རང་གི་མཆུ་ལ་རྨ་ཞིག་བཅོས་ནས་
བསྡད། ཁོང་ཚོ་ཉེ་སར་སླེབས་སྐབས་རི་བོང་གིས་འཛུམ་འཚེར་འཚེར་གྱི་ངང་
ནས་མདུན་བསུས། ཁོང་ཚོས་རི་བོང་གི་ཁ་ནས་ཁྲག་ཐིགས་པ་ཁྲོམ་ཁྲོམ་དུ་
དོན་པ་མཐོང་ནས་“ རི་བོང་བློ་ལྡན་ཤེས་རབ་ཁྱོད་ཀྱི་ཁ་ལ་གང་བྱས་སོང་”
ཞེས་དྲིས། རི་བོང་གིས་ “ གནས་སྐོར་བ་དེ་ གཞན་དང་མི་འདྲ་བའི་རྣལ་
འབྱོར་པ་མཐུ་ནུས་ཅན་ཞིག་ཡིན་འདུག ཁོང་གི་ལམ་རྒྱགས་བཟས་པས་ཁ་ལ་
རྨ་བྱུང་བ་ཡིན། འོན་ཀྱང་སྟབས་ཡག་པ་ཞིག་ལ་ཁྱེད་ཚོར་མཐུ་འདྲ་མ་འཕོག་
པ་ཡག་པོ་རེད་”ཅེས་བཤད། ཁོང་ཚོས་“ ང་ཚོར་ཡང་མཐུ་འཕོག་བྱུང་”ཞེས་
སོ་སོར་བྱུང་བའི་གནས་ཚུལ་རྣམས་རེ་རེ་བཞིན་བཤད་ནས་སོར་སོར་ལོག དེ་
ནས་བཟུང་རི་བོང་ཐམས་ཅད་ཤོ་ཏོར་གྱུར་པ་རེད། དེ་ནི་རི་བོང་གིས་གཞན་
ལ་མགོ་སྐོར་བཏང་བའི་ལས་འབྲས་རེད་ཟེར་སྲོལ་ཡོད། །
V
205



སྐྱིད་ཟུར་ལགས་ཀྱི་སྒྲུང་།
I/
མདུན་བསུའི་གཏམ།
སྐྱིད་ཟུར་ལགས་ནི་གྲ་བཞི་ སྐྱིད་ཟུར་ཞེས་པ་དེ་སྔའི་བོད་རྙིང་པའི་
སྐབས་ཀྱི་དྲུང་འཁོར་དཀྱུས་མ་སྐྱོ་པོ་ཞིག་ཡིན་པ་དང་སྐྱིད་ཟུར་ཞེས་པའང་
ཁྱིམ་ཚང་གི་མིང་ཡིན་པ་དང༌། ཁོང་རང་གི་མཚན་ལ་བློ་བཟང་སྦྱིན་པ་ཞུ་ཞེས་
ཟེར་སྲོལ་འདུག་ཀྱང་དོན་དངོས་ཡིན་མིན་བརྗོད་པར་དཀའ་བ་གཤམ་དུ་
གསལ། ཁོང་ནི་རྩོམ་རྒྱག་པའི་ཚེ་རིག་པའི་ཀློང་རྡོལ་བ་ལྟར་བྱ་དངོས་ཁྱད་
པར་ཅན་མཐོང་མ་ཐག་དེ་མུར་དེའི་སྣང་ཚུལ་གང་ཡིན་པ་ལྗགས་རྩོམ་ཐོགས་
མེད་དུ་གནང་ཐུབ་མཁན་ཞིག་ཡིན་ཅིང་། ཁོང་གི་ལྗགས་རྩོམ་དེ་ཚོ་ནི་སྐབས་
དེའི་སྤྱི་ཚོགས་ཀྱི་ལམ་ལུགས་ངན་པ་དང་དཔོན་ངན་གྱི་བྱ་སྤྱོད་ངན་པ་ལ་ཟུར་
ཟ་བྱེད་པ་ སོགས་ནང་དོན་ཕུན་སུམ་ཚོགས་པ་དང༌། ཚིག་སྦྱོར་སྙན་ཅིང་
འཇུག་པ་བདེ་ལ་ཚིག་རྙོག་མེད་པ། མཁས་བླུན་ཀུན་གྱིས་གོ་བདེ་བ། ཚིག་
ཉུང་དོན་སྒྲིལ་གྱི་སྒོ་ནས་དགའ་སྡང་གི་འདུ་ཤེས་ཟབ་མོའི་ཉམས་འགྱུར་གྱིས་
ཕྱུག་པའི་ཐོག་བཞད་གད་ཀྱི་ཉམས་དང་ལྡན་པས་དགོད་བྲོ་བ་དང༌། ཡུལ་
དུས་ཀྱི་གནས་ལུགས་གང་ཡིན་པ་རྗེན་པར་སྟོན་ནུས་པས་བརྗོད་དོན་གང་
ཡིན་པ་མངོན་སུམ་གཟུགས་ཅན་བཞིན་དུ་འཆར་ནུས་པ་སོགས་ཀྱི་དགེ་མཚན་
དུ་མས་ཕྱུག་པས་ཁོང་གི་ལོ་རྒྱུས་དང་ལྗགས་རྩོམ་དེ་རྣམས་ཀྱིས་མི་རྣམས་ཀྱི་
ཡིད་དབང་རབ་ཏུ་འཕྲོག་ནས་གཅིག་གིས་བཅུ་དང་བཅུ་ཡིས་བརྒྱ་ལ་ཁྱབ་སྟེ་
དམངས་ཁྲོད་དུ་ཤོད་རྒྱུན་མང་པོ་ཞིག་ཁྱབ་ནས་ཡོད་པ་རེད། གོང་དུ་བརྗོད་
པ་ལྟར་སྐྱིད་ཟུར་ཞེས་པ་ཁྱིམ་རྒྱུད་ཀྱི་མིང་ཡིན་པས་སྐྱིད་ཟུར་མི་རབས་མང་པོ་
206



ཞིག་བྱུང་བ་ལས་འདིར་བཤད་པའི་སྐྱིད་ཟུར་ཁོང་དུས་ཇི་ཙམ་ལ་བྱུང་བའི་སྐོར་
ཅུང་ཟད་བརྗོད་དཀའ་སྟེ་དུས་རབས་ཉི་ཤུ་པའི་ལོ་རབས་ལྔ་བཅུ་པའི་ནང་དུ་
དགུང་གྲངས་དྲུག་བཅུ་ལྷག་ཕེབས་པའི་བགྲེས་པོ་འགའ་ཞིག་ གིས་ “ རྒྱལ་
དབང་སྐུ་ཕྲེང་བཅུ་གསུམ་པའི་སྐུ་དུས་སུ་ཡོད་པའི་དྲུང་འཁོར་སྐྱིད་ཟུར་ལགས་
ཞུ་བ་དེ་ནི་ པྲ་ཡང་འབེབས་ པ་གནང་མཁན་ཞིག་འདུག་ཅིང་ཁོང་གི་ ས་ ལ་
དངོས་པོ་བོར་བརླག་སོང་བའི་ཐད་པྲ་ཕབ་རོགས་གནང་ཞུས་ནས་ཁོང་གིས་དྲ་
ཕབ་ནས་ཐིག་པོ་ཞིག་ཀྱང་བྱུང་” ཞེས་གསུངས་བྱུང་བར་ཕྲན་ནས་ཁོང་སྐྱིད་
ཟུར་ལགས་ཞེས་རྩོམ་པ་ལ་མཁས་པ་དེ་ཡིན་ནམ་ཞེས་བཀའ་འདྲི་ཞུས་པར་
བགྲེས་སོང་དེས་“ ངས་མཇལ་མྱོང་བའི་སྐྱིད་ཟུར་ལགས་ཞུ་བ་དེ་ལ་རྩོམ་པ་ལ་
མཁས་པའི་སྐད་གྲགས་དེ་འདྲ་མི་འདུག་ལ་ཁོང་གིས་རྩོམ་བཀྱོན་གྱི་ཡོད་པའང་
གོ་མ་མྱོང་ཡང་ སྐྱིད་ཟུར་ལགས་ཀྱི་སྒྲུང་ནི་དེ་དུས་ནས་གོ་རྒྱུ་འདུག་” ཅེས་
གསུངས་བྱུང་བས་དེ་ལ་བལྟས་ན་རྩོམ་པ་ལ་མཁས་པའི་སྐྱིད་ཟུར་ལགས་ཞེས་
པ་དེ་ནི་དེའི་གོང་ནས་བྱུང་བ་ཞིག་ཡིན་པ་ལྟ་བུ་ཡོད་ལ་སྒྲུང་གི་ནང་དུ་ཏཱ་ལའི་
བླ་མའི་ཡང་སྲིད་ངོས་འཛིན་ཞུ་སྐབས་བཀའ་ཤག་ནས་གནས་ཆུང་སྐུ་གསོལ་
ཞུས་ཏེ་ཡང་སྲིད་འཁྲུལ་བྲལ་གང་དུ་ཡོད་དམ་ཞེས་ལུང་ཞུ་བྱེད་སྐབས་གནས་
ཆུང་གིས་མཁར་རྔ་དང་དབྱུག་པ་ཞིག་སྤྲད་པར་གཞན་གྱིས་གོ་བ་མ་ལོན་པར་
སྐྱིད་ཟུར་ལགས་ཀྱིས་ལི་ཐང་ལ་ཡོད་པའི་གོ་བ་ལོན་ཚུལ་ཞིག་ཀྱང་ཡོད་པ་རེད།
དེ་ཡང་ལི་ཐང་ལ་ཏཱ་ལའི་བླ་མ་སྐུ་ཕྲེང་བདུན་པ་དང་བཅུ་པ་སྟེ་སྔ་ ཕྱི་གཉིས་
འཁྲུངས་པ་དེ་གཉིས་པོ་ཡང་བཅུ་གསུམ་པ་ལས་སྔ་བ་ཡིན་པ་དང་། ཡང་
འགའ་ཞིག་གིས་སྐུ་ཕྲེང་བཅུ་གསུམ་པའི་སྐབས་ཡིན་པར་བཤད་ལ་སྒྲུང་གི་ནང་
གི་འབྲེལ་ཡོད་མི་སྣ་འགའ་ཞིག་བཅུ་གསུམ་པའི་སྐབས་ཀྱི་མི་སྣ་ཡིན་པར་ཡང་
བསྟན་ཡོད་པས་སྒྲུང་གི་ནང་བསྟན་པའི་སྐྱིད་ཟུར་མཆོག་དུས་འདི་ཙམ་ན་བྱུང་
ཞེས་རེ་ཞིག་བརྗོད་པར་དཀའ་བ་མ་ཟད་སྐྱིད་ཟུར་བློ་བཟང་སྦྱིན་པ་ཞུ་བ་ནི་
207



དགེ་བཤེས་མཁས་པ་སྐྱིད་ཟུར་བློ་བཟང་སྦྱིན་པ་ཞུ་བ་དེའི་མཚན་ཡིན་གྱི་དྲུང་
འཁོར་སྐྱིད་ཟུར་ལགས་ཀྱི་མཚན་མ་ཡིན་ཞེས་གསུང་མཁན་ཡང་འདུག་པར་
དཔྱད་པར་བྱ་བའི་གཞི་ལགས་སོ། །
ང་རང་ཆུང་དུས་སྒྲུང་ཉན་རྒྱུར་ཧ་ཅང་དགའ་པོ་ཡོད་པས་དུས་ཚོད་
ཕྲན་བུ་བྱུང་བའི་སྐབས་ནང་མི་སྤུན་མཆེད་བགྲེས་པ་ཚོར་སྒྲུང་གསུང་རོགས་
ཞེས་བསུན་པོ་བཟོས་ཏེ་ཁོང་རྣམས་ཀྱི་ཞལ་ནས་སྐྱིད་ཟུར་ལགས་ཀྱི་སྐོར་ཡང་
མི་ཉུང་བ་ཞིག་གོ་མྱོང་བ་ལས་འགའ་ཞིག་ནི་བརྗེད་ངས་ཀྱི་རྐུན་བུས་འཕྲོག་
ནས་མེད་ཀྱང་ད་དུང་འགའ་ཞིག་ཤོད་རྒྱུ་བསྡད་པར་བརྟེན་ཉེ་ལམ་རྩོམ་པོ་
གྲགས་ཅན་རྒན་བཀྲས་གླིང་དབང་རྡོར་ལགས་དང་མཉམ་དུ་སྔ་རྒྱུས་ད་རྒྱུས་
འདྲ་ཞུ་བའི་སྐབས་སྐྱིད་ཟུར་ལགས་ཀྱི་སྒྲུང་རེ་གཉིས་ཞུས་པས་རྒན་དབང་རྡོར་
ལགས་ཀྱིས་ཁྱོད་ལ་སྐྱིད་ཟུར་ལགས་ཀྱི་སྒྲུང་མི་ཉུང་བ་ཤོད་རྒྱུ་ཡོད་པ་འདི་ཧ་
ཅང་ལེགས། སྒྲུང་དེ་ཚོ་ནི་རང་རེའི་རྩོམ་རིག་སྒྱུ་རྩལ་གྱི་ནང་གི་ཧ་ཅང་རྩ་ཆེའི་
ནོར་བུའི་རིགས་ཤིག་ཡིན་པས་ཁྱོད་ཀྱིས་ངེས་པར་དུ་འཚོལ་བསྡུ་ཕྱོགས་སྒྲིག་
བྱེད་ཐུབ་པ་དགོས་ཞེས་སྐུལ་མ་ནན་པོ་གནང་ཞིང་། ཡང་ཐེངས་ཤིག་མཁས་
དབང་ཞུས་ཆེན་ཚེ་རིང་ཆོས་རྒྱལ་མཆོག་དང་དེའི་སྐོར་བཀའ་མོལ་ཞིག་བྱུང་
བར་ཁོང་ནས་ཀྱང་རྒྱབ་སྐྱོར་དང་སྐུལ་མ་གནང་བ་བཅས་ལ་བརྟེན་རང་གིས་
གང་དྲན་རྣམས་ཀྱི་ཐོག་འཚོལ་བསྡུ་ཅི་ནུས་བྱས་ཏེ་འདིར་སྐྱིད་ཟུར་ལགས་ཀྱི་
སྒྲུང་རྩོམ་ཉི་ཤུ་ཙམ་འགོད་ཐུབ་པ་བྱུང་བ་ལས་རྣལ་འབྱོར་པ་དང་འདོགས་ཁྱིའི་
སྐོར་འདི་ནི་ལྗོངས་ཆབ་གྲོས་ཀྱི་དེ་སྔའི་དྲུང་ཆེ་སྐུ་གཞོན་བློ་བཟང་ཡོན་ཏན་
མཆོག་གིས་མཁོ་འདོན་གནང་བྱུང་བས་འདིར་བཀའ་དྲིན་ཆེ་ཞེས་ཞུ་རྒྱུ་དང་།
ད་ལམ་འདིར་འགོད་ཐུབ་པ་འདི་དག་ནི་སྐྱིད་ཟུར་ལགས་ཀྱི་སྒྲུང་ཁག་གཅིག་
ཙམ་ཡིན་གྱི་ཡོངས་རྫོགས་ནི་མིན་པས་འདིར་འགོད་མ་ཐུབ་པར་ཆད་ལུས་སུ་
གྱུར་པ་ཡང་མི་ཉུང་བ་ཞིག་ངེས་པར་སྲིད་པས་དེ་དག་མཁྱེན་མཁན་འདྲ་ཡོད་
208



ཚེ་འདིར་ཁ་སྐོང་ངེས་གནང་ཡོད་པ་ཞུ་རྒྱུ་བཅས།
དང་པོ། བཀའ་ཤག་མ་ཆེན།
སྐྱིད་ཟུར་ལགས་བཀའ་ཤག་གི་ལས་བྱ་བྱེད་པའི་སྐབས་བཀའ་ཤག་གི་
མ་ཆེན་དེ་ལག་པ་ཧ་ཅང་བཀྲེན་པོ་ཞིག་ཡོད་པར་བརྟེན་ནམ་རྒྱུན་ལས་བྱེད་པ་
རྣམས་ཀྱི་ཞལ་ལག་ཡག་པོ་རྩ་བ་ནས་བཟོ་གི་མེད་པ་རེད། ཉིན་ཞིག་སྐྱིད་ཟུར་
ལགས་ཀྱིས་ཤོག་བུ་ཞིག་གི་ཐོག་ཏུ།།
བཀའ་མ་འདི་ནས་ཚེ་འཕོས་ཏེ།
ཕྱི་མ་ཡི་དྭགས་གནས་སུ་སྐྱེ།
ཞེས་བྲིས་ནས་མ་ཆེན་དེས་མ་ཚོར་བ་བྱས་ཏེ་ཁོའི་རྐུབ་སྟེང་དུ་སྦྱར་བ་
རེད། ཉིན་དགུང་གསོལ་ཚིགས་གཏོང་སྐབས་མ་ཆེན་དེས་བཀའ་བློན་རྣམ་
པར་གསོལ་ཚིགས་བཀྱག་ནས་མར་ཐོན་ཡོང་སྐབས་ཁོའི་རྐུབ་སྟེང་གི་ཡི་གེ་དེ་
བཀའ་བློན་ཚོས་གཟིགས་ནས་བཞད་མོ་ཤོར་བ་དང༌། དེ་ནས་བཀའ་བློན་
ཞིག་གིས་མ་ཆེན་དེར་ཞལ་ལག་ཡག་ཏུ་གཏོང་དགོས་པའི་བཀའ་ཡང་བཏང་
ཞིང་དེ་ནས་བཟུང་བཀའ་ཤག་གི་ལས་བྱའི་ཞལ་ལག་ཡག་ཏུ་ཕྱིན་པ་རེད་ཟེར་
སྲོལ་འདུག
གཉིས་པ། གཙང་ཞིབ་ཏུ་ཕྱིན་པ། །
གླང་མཐོང་རྩིས་དཔོན་དང་མཁར་གདོང་ཞེས་པའི་རིམ་པ་བཞི་པའི་སྐུ་
དྲག་གཉིས་གཙང་ཁུལ་དུ་ས་ཞིབ་ཏུ་འགྲོ་སྐབས་སྐྱིད་ཟུར་ལགས་ཀྱང་ལས་
བྱར་མཉམ་དུ་ཡོད་པ་རེད། གཙང་ཁུལ་གྱི་ཁྱིམ་ཚང་གཉིས་ས་ཆའི་ཐོག་གྱོད་
གཏུགས་བྱས་ཤིང༌། སྐབས་དེར་གྱོད་ཡ་ཞིག་གིས་གླང་མཐོང་ལ་ལྐོག་རྔན་
མཛོ་ཞིག་དང༌། མཁར་གདོང་ལ་རྟ་ཞིག་སྤྲད་པ་དང་སྐྱིད་ཟུར་ལགས་ལས་
209



བྱེད་དཀྱུས་མ་ཞིག་ཡིན་སྟབས་རྔན་པ་གང་ཡང་མ་སྤྲད་པ་རེད། དེ་ལ་སྐྱིད་
ཟུར་ལགས་དགའ་པོ་མ་བྱུང་བར་ཤོག་བུ་ཞིག་གི་སྟེང་དུ།
གླང་མཐོང་མཛོ་གཟན་མཁར་གདོང་རྟ་གཟན་པ།།
ལས་ཀྱི་བྱེད་པོ་སྐྱིད་ཟུར་ང་ལ། །
ལུག་གཅིག་བྱུང་ན་ཁ་རོག་བསྡད་པས་ཆོག
ཅེས་བྲིས་ནས་སྒོ་རྩར་སྦྱར་བ་རེད། དེར་བརྟེན་ཁོང་ཚོ་ཁ་སྐྱེངས་པོ་
བྱུང་སྟེ་དེ་ནས་བཟུང་ སྐྱིད་ཟུར་ལགས་ལ་བསྟུན་མཁས་བྱེད་དགོས་བྱུང་བ་
རེད།
( འདིར་ཐོང་སྲོང་་གཞན་ཞིག་ལ་ཚ་རོང་རྟ་གཟན་གླང་མཐོང་མཛོ་གཟན་ཞེས་པ་
ཡིན་ཏེ་ཚ་རོང་ས་དབང་དང་གླང་མཐོང་རྩིས་དཔོན་གཙང་ཞིབ་ཏུ་སྐྱོད་སྐབས་ཀྱི་གནས་
ཚུལ་ཡིན་ཞེས་ཀྱང་ཟེར་སྲོལ་འདུག)
གསུམ་པ། གཞས་ཆེན་བཏང་བ།
ཐུགས་སྤྲོ་ཞིག་གི་སར་བཀའ་བློན་བཞི་ཀ་འཛོམས་ཡོད་པ་དང༌། དེ་
ཉིན་སྐྱིད་ཟུར་ལགས་ཀྱང་དེར་ཕེབས་ཡོད་པ་རེད། མི་རྣམས་དགའ་དགའ་སྤྲོ་
སྤྲོ་བྱེད་པའི་སྐབས་བཀའ་བློན་ཞིག་གིས་སྐྱིད་ཟུར་ལགས་ཀྱི་མཚན་ནས་འབོད་
དེ་ཁོང་ལ་གཞས་ཆེན་ཞིག་གཏོང་རོགས་གནང་ཞེས་བརྗོད་པས་དེར་ཡོད་མི་
གཞན་དག་གིས་ཀྱང་ཁོང་ལ་གཞས་ཆེན་གཏོང་རོགས་གནང་ཞེས་ཨུ་ཚུགས་
བརྒྱབ་པ་རེད། རྒྱུན་གཏན་ཡིན་ན་གཞས་ ཆེན་ དུམ་བུ་ཞིག་བཏང་རྗེས་
གཞས་ཆེན་གྱི་ཞབས་བྲོ་རྒྱག་སྐབས། །
གཡས་ལ་མདའ་མོ་བཏང་ནས་བཞག་ཡོད་གཅིག་གཉིས་གསུམ་བྱས།
གཡོན་ལ་གཞུ་མོ་བཀུག་ནས་བཞག་ཡོད་བཞི་ལྔ་དྲུག་བྱས། །
མདའ་མོ་བཏང་ཡོད་གཞུ་མོ་བཀུག་ཡོད་ཚེ་རིང་གཡས་བཞག་ལགས།
210



ཞེས་སོགས་ངག་བཤད་བྱེད་ཀྱི་ཡོད་པ་རེད། སྐབས་དེར་ སྐྱིད་ཟུར་
ལགས་ཀྱིས་ཡར་བཞེངས་ནས་གཞས་ཆེན་དུམ་བུ་ཞིག་བཏང་རྗེས། །
ཕག་ཤ་རྙིང་པ་རྡོ་ཡིས་བརྡུངས། གཅིག གཉིས། གསུམ་བྱས། རྡོ་
ཡི་འོག་ནས་ལངས་རྒྱུ་མི་འདུག བཞི། ལྔ། དྲུག་བྱས། དེང་སང་རྡོ་ལ་
འགྲན་ཟླ་མི་འདུག དགུ། བཅུ་འགྲིག་
ཅེས་བརྗོད་པས་དེར་ཡོད་མི་འགའ་ཞིག་གིས་ནི་དེའི་གོ་དོན་མ་ཤེས་
པར་“ ཞབས་གཞས་ཡག་པོ་གནང་སོང་” ཟེར། འགའ་ཞིག་ནི་གད་མོ་ཤོར།
ཡང་འགའ་ཞིག་ནི་གད་མོ་མནན་ནས་ངོ་ནག་པོ་བསྟན་ནས་སྡོད་ཀྱིན་ཡོད་པ་
རེད། དེའི་རྒྱུ་མཚན་ནི་གཞས་ཚིག་གི་ནང་དོན་སྐབས་དེའི་བཀའ་བློན་བཞིའི་
གནས་བབས་བརྗོད་པ་སྟེ་ དུས་སྐབས་དེའི་བཀའ་བློན་བཞི་ནི་ཕ་ལྷ་ དང་།
བཤད་སྒྲ། བླ་བྲང་རྙིང་པ། རྡོ་རིང་བཅས་ཡིན་ཅིང་བཀའ་ཤག་གི་དབང་ཆ་
ངོ་མ་ནི་རྡོ་རིང་གི་ལག་ཏུ་བཟུང་ནས་བྱ་བ་ཆེ་ཕྲ་ཐམས་ཅད་བརྒྱ་ཁ་གཅིག་
གཅོད་བྱས་ཏེ་བཀའ་བློན་གཞན་གསུམ་པོ་ནི་རྡོ་རིང་བཀའ་བློན་གྱིས་གང་
བཤད་ལ་ཉན་དགོས་ཀྱི་ཡོད་པ་རེད། དེས་ན་སྐྱིད་ཟུར་ལགས་ཀྱི་ཁ་བཤད་ཀྱི་
ནང་གི་“ ཕ་ཤ་རྙིང་པ་” ཞེས་པའི་“ ཕ་” ནི་ཕ་ལྷ་དང་“ ཤ་” ནི་བཤད་སྒྲ་
“ རྙིང་པ་”ཞེས་བླ་བྲང་རྙིང་པ་བཅས་སུ་གོ་བ་དང་། “ རྡོ་” ནི་རྡོ་རིང་ལ་གོ་
བས་ཕ་ལྷ་དང༌། བཤད་སྒྲ། བླ་བྲང་རྙིང་པ་བཅས་བཀའ་བློན་གཞན་གསུམ་
པོ་དེ་དག་རྡོའི་འོག་ནས་ལངས་རྒྱུ་མི་འདུག་ཅེས་པ་རྡོ་རིང་གི་འོག་ནས་ལངས་
རྒྱུ་མི་འདུག་ཅེས་པའི་དོན་ཡིན་པས་ཚང་མ་ཕར་ལྟ་ཚུར་ལྟ་བྱས་ནས་ཏོག་ཙམ་
རིང་ཁ་རོག་སྡོད་དགོས་པ་བྱུང་བ་རེད།
བཞི་པ། རྣམ་གསུམ་གྱི་ཐུག་པ། །
སྐྱིད་ཟུར་ལགས་ནི་བུ་ལོན་གྱིས་རྐུབ་རུལ་བ་ཞིག་ཡིན་པ་དང་། སྒེར་
21 1



པའི་མིང་ཙམ་ཡོད་པ་ལས་འཚོ་བ་ཧ་ཅང་ཞན་པོ་ཡིན་པས་སྐབས་རེར་ཤ་ཚལ་
ཉོ་བྱེད་ཀྱི་དངུལ་ལྟ་ཅི་ཐུག་རྡོར་ཙམ་ཡང་མེད་པར་ལུས་ཀྱི་ཡོད་པ་རེད། ཉིན་
ཞིག་ཁོང་གིས་ཐུག་པ་རྩམ་ཐུག་ཅིག་བསྐོལ་ནས་ཁོང་རང་གི་སྡོད་ཤག་གི་སྒེའུ་
ཁུང་གི་མདུན་དུ་ཐུག་པས་སྤགས་འདེད་བྱས་ནས་ཞོགས་བཟས་བཞེས་ནས་
བཞུགས་ཡོད་པའི་སྐབས་ཕྱི་སྒོ་ནས་མི་ཞིག་འཛུལ་ཡོང་བ་ཁོང་གིས་མཐོང་ཞིང་
མི་དེ་ཡང་ཁོང་རང་གི་སར་བུ་ལོན་འདེད་པར་ཡོང་མཁན་ཞིག་ཡིན་པ་ཤེས་
པར་བརྟེན་ཁོང་གིས་མགྱོགས་པོར་ཡར་ལངས་ནས་སྒོའི་རྒྱབ་ཏུ་ཡིབ་པ་རེད།
མི་དེས་ཡར་འཛུལ་ནས་ནང་དུ་མི་མེད་པ་མཐོང་ནས་མར་ཡོང་སྐབས་སྒོ་རྒྱབ་
དེར་མི་ཞིག་ཡོད་པ་མཐོང་ཞིང་དེ་ཡང་གྱོན་ཆས་ཞན་ཙམ་ཡོད་པར་བརྟེན་
གཡོག་པོ་ཞིག་ཡིན་པར་བསམ་ནས་ “ གཟིམ་དཔོན་T ལགས། སྐུ་ངོ་སྐྱིད་
ཟུར་ལགས་གང་དུ་ཡོད་དམ” ཞེས་དྲིས་པ་རེད། སྐྱིད་ཟུར་ལགས་ཀྱིས།
སྐྱིད་ཟུར་ལགས་སྒོ་ཟུར་ལ་ཕེབས་སོང་། །
དེ་ལས་ཁྱེད་རང་རྣམ་གསུམ་གྱི་བཞེས་ཐུག་གང་བཞེས་དང་།
ཞེས་བརྗོད་ནས་མི་དེ་ཡར་ཁྲིད་ནས་མི་དེར་ཐུག་པ་གང་བླུག་པ་རེད།
སྒོ་ཟུར་ཞེས་པ་རང་ཉིད་སྒོའི་ཟུར་དུ་ཡོད་པ་ལ་ཟེར་བ་ཡིན་ཀྱང་བུ་ལོན་འདེད་
མཁན་མི་དེའི་སེམས་ལ་སྒོ་མཁར་ཟུར་པ་ཟེར་བའི་ཁྱིམ་ཚང་དེར་འཁྲུལ་བ་དང་
རྣམ་གསུམ་གྱི་ཐུག་པ་ནི་ཐུག་པ་དེར་ཆུ་དང་རྩམ་པ་ཚུ་བཅས་སྣ་ཁ་གསུམ་ལས་
མེད་པའི་དོན་ཡིན་ཀྱང་མི་དེའི་སེམས་ལ་ཐུན་མོང་མ་ཡིན་པའི་ཐུག་པ་ཞིག་
ཡིན་པ་རེད་བསམ་ནས་བཏུངས་པས་སེམས་ཀྱི་བྱེད་ལས་ལ་བརྟེན་ནས་ཧ་
ཅང་ཞིམ་པོ་བྱུང་བས་ཐུག་པ་བཏུང་ནས་བུ་ལོན་གྱི་སྐོར་མ་བཤད་པར་ལོག་
， གཟིམ་དཔོན་ཞེས་པ་གཡོག་པོའི་ཞེ་ས་སྟེ་གཡོག་པོ་ལ་གཟིམ་དཔོན་དང་གཡོག་མོ་ལ་ཞལ་
ཏ་མ་ཞེས་བརྗོད་ཀྱི་ཡོད།
212



ཕྱིན་པ་རེད།
엔D
ལྔ་པ། སྨན་པ་དང་གཤགས་འགྱེད་པ།
ཉིན་ཞིག་སྐྱིད་ཟུར་ལགས་ཁོང་རང་གི་ལས་རོགས་དྲུང་འཁོར་ཞིག་གི་
སྡོད་གནས་སུ་ཕེབས་པ་རེད། སྐབས་དེར་དྲུང་འཁོར་དེའི་སར་སྨན་པ་ཕྱུག་
པོ་མཁས་རློམ་ང་རྒྱལ་ཅན་རྒྱུ་ངོམས་ཚ་པོ་ཞིག་ཡོད་པ་དེ་ཡང་དེར་སླེབས་ཡོད་
པ་རེད། སྨན་པ་དང་དྲུང་འཁོར་དེ་གཉིས་གཟིམ་ཆུང་རབ་གསལ་གྱི་ནང་དུ་
བསྡད་ཡོད་པས་ཤེལ་ཁྲའི་ནང་ནས་སྐྱིད་ཟུར་ལགས་སྒོ་རའི་ནང་སླེབས་པ་
མཐོང་སྟེ་དྲུང་འཁོར་དེས “ ཨོ་… ང་ཚོའི་ལྗགས་རྩོམ་མཁས་པ་ཕེབས་
བྱུང་”ཞེས་བཤད་པ་ལ་སྨན་པ་དེ་ཅུང་ཟད་མ་རངས་པར་“ ཚིགས་བཅད་དམ་
དུམ་རེ་ཟུང་བརྩམས་པ་ལ་ཧ་ལས་རྒྱུ་གང་ཡོད། ཁོང་ལ་དེ་རིང་གསུང་རྒྱུ་གང་
འདུག་ལྟའོ་” ཞེས་བཤད་ཅིང་སྐྱིད་ཟུར་ལགས་གཟིམ་ཆུང་དུ་སླེབས་པ་དང་
སྨན་པ་དེས།
ཕྱག་གཡས་སུ་དབྱུག་པ་འཆང་བ་དང༌།
ཕྱག་གཡོན་རྐྱལ་པ་ཁ་ཆེན་བསྣམས། །
སྐུ་ངོ་སྐྱིད་ཟུར་ཕེབས་ལགས་སམ། །
ཁྱི་མོ་དང་འཛིང་མོ་མཛད་ལགས་སམ།།
ཞྭ་རིལ་ཁྱི་མོས་མ་བཟུང་ངམ།
ཞེས་བཤད་པས་དྲུང་འཁོར་དེ་ཅུང་ཟད་ཁ་སྐྱེངས་ནས་ལམ་སེང་ཡར་
ལངས་ཏེ་སྐྱིད་ཟུར་ལགས་སུ་སྣེ་ལེན་གྱིས་བཞུགས་སུ་བཅུག སྨན་པ་དེ་ནི་དེ་
རིང་ངས་སྐྱིད་ཟུར་ལགས་ཟེར་རྒྱུ་མེད་པ་བཟོ་ཐུབ་བྱུང་སྙམ་ནས་འབོ་འགྱེ་འགྱེ་
བྱས། སྐྱིད་ཟུར་ལགས་ཀྱིས་གདན་ཐོག་མར་སྡོད་བཞིན་དུ་སྨན་པ་དེར།
ཕྱག་གཡས་སུ་མི་གསོད་ཀྱི་ཙག་བུ་བཟུང༌།
213



ཕྱག་གཡོན་དུ་དུག་གི་རྐྱལ་པ་བསྣམས།
ནད་པ་ནི་དུར་ཁྲོད་ཕྱོགས་སུ་སྒྱུར་རུ་རུ།
ཐང་དཀར་ནི་རི་བོའི་རྩེ་ནས་ཤུ་རུ་རུ།
སྨན་པ་རྒོད་ཀྱི་གཉེར་པ་ལགས་བྱོན་ལགས་སམ།
རྒོད་ལ་གཏོང་སྒོ་བཏང་ལགས་སམ།
ཞེས་བརྗོད་པ་རེད། དེའི་དོན་ནི་བོད་རིགས་ཀྱི་ཕུང་པོ་ཕལ་ཆེར་བྱ་
གཏོར་བྱེད་པ་ཡིན་པས་སྨན་པ་དེ་རྒོད་ལ་ལྟོ་སྟེར་མཁན་གྱི་གཉེར་པ་རེད་ཅེས་
ཁོའི་ནད་པ་མང་པོ་བྱ་རྒོད་ཀྱི་ལྟོ་ལ་སྟེར་དགོས་ཚུལ་བཤད་དེ་སྨན་པ་དེར་
བསུན་འབྱིན་བྱས་པ་ཞིག་ཡིན་པས་ཚིག་དེ་སྨན་པ་དེའི་མཚང་ལ་ཤུགས་ཆེན་
པོ་འཕོག་སྟེ་ཧ་ཅང་ཁ་སྐྱེངས་པོ་བྱུང་བ་རེད། དེའི་རྒྱུ་མཚན་ནི་སྤྱིར་ནད་པ་
སྨན་བཅོས་བྱས་ཚད་དྲག་སྐྱེད་ཡོང་བའི་ངེས་པ་མེད་ཀྱང་སྐབས་དེར་སྨན་པ་
དེའི་ནད་པ་ལོ་ཆུང་ཞིག་ཤི་ནས་ཉིན་ཁ་ཤས་ལས་མ་སོང་བས་སྨན་པ་ཁོ་ཁ་
གྲགས་རྒྱུ་མེད་པར་གྱུར་པ་རེད།
དྲུག་པ། བཤད་སྒྲ་བློན་ཆེན་གྱི་དྲུང་དུ་བཅར་བ།
སྐྱིད་ཟུར་ལགས་ལ་རིན་སྤུངས་རྫོང་དཔོན་བསྐོ་གཞག་ཡོང་རྒྱུའི་རེ་བ་
ཆེན་པོ་ཡོད་ཀྱང་གློ་བུར་དུ་ཚྭ་སྡེ་ཞེས་པའི་མི་ཚང་ཞིག་ལ་བསྐོ་གཞག་ཡོང་གི་
ཡོད་པའི་སྐད་ཆ་ཞིག་ཁྱབ་པ་སྐྱིད་ཟུར་ལགས་ཀྱིས་གོ་བ་རེད། དེར་བརྟེན་
སྐྱིད་ཟུར་ལགས་བློ་མ་བདེ་བར་བཤད་སྒྲ་བློན་ཆེན་གྱི་དྲུང་དུ་ཕྱིན་པ་རེད།
བཤད་སྒྲའི་གཟིམ་ཤག་ཏུ་སླེབས་རྗེས་སྐྱིད་ཟུར་ལགས་ཀྱིས་གཟིམ་ཆུང་གི་ཕྱིར་
ཡོད་པའི་གཡོག་པོ་ཞིག་ལ་“ གཟིམ་དཔོན་ལགས། ང་སྐྱིད་ཟུར་ཟེར་མཁན་
དེ་ཡིན་པས་སྐུ་ངོ་ཆེན་པོའི་སྐུ་མདུན་དུ་བཅར་ཆོག་པའི་སྙན་སེང་ཞིག་གནང་
རོགས་” ཞེས་བཤད་པ་རེད། གཡོག་པོས་གཟིམ་ཆུང་དུ་ཕྱིན་ནས་ “ སྐུ་ངོ༌
214



སྐྱིད་ཟུར་ལགས་ཀྱིས་སྐུ་མདུན་དུ་བཅར་དགོས་ཡོད་གསུང་གི་འདུག་” ཅེས་
སྙན་སེང་ཞུས་པས་བློན་ཆེན་གྱིས“ ཁོང་ཡར་ཕེབས་ཞུས་ཤིག་” ཅེས་བཤད།
སྐབས་དེར་གཟིམ་ཆུང་དུ་ལྷ་སའི་ཁ་ཆེ་ཞིག་ཡོད་པ་དེས་“ སྐུ་མདུན་དུ་བཅར་
མཁན་ཡོད་ན་གུས་པས་ཟུར་ཙམ་ཞུས་ན་” ཞེས་བརྗོད་པར་བློན་ཆེན་གྱིས
“ སྐྱོན་མེད། ཁྱེད་རང་འདི་གར་བཞུགས་ན་འགྲིག་” ཅེས་བཤད། དེ་མ་
ཐག་སྐྱིད་ཟུར་ལགས་ཡར་འཛུལ་ཡོང་བ་དང་ཁོང་གིས་དེར་མི་གཞན་དེ་ཡོད་
པ་མཐོང་སྟེ་དེ་ལ་ལྟ་ཙམ་བྱས་ཏེ་ཞྭ་མོ་ཕུད་ནས་ཨམ་ཕྲག་ནང་ནས་ཁ་བཏགས་
ཞིག་བཏོན་ཏེ་བློན་ཆེན་གྱི་ཅོག་ཙེའི་སྟེང་དུ་བཏང་ནས “ ཁོ་བོ་ཅག་ལ་མཁོ་
བའི་རིན་སྤུངས་རྫོང་གི་ལྡེ་མིག་སུ་ཞིག་ལགས་” ཞེས་བཤད་པ་དང་། བཤད་
སྒྲ་བློན་ཆེན་གྱིས། “ ཤར་ ཕྱོགས་ མངོན་པར་དགའ་བའི་ ཞིང་ ཁམས་ན་
བཞུགས་པའི་སྐུ་མདོག་སེར་པོ་མགུལ་དུ་རིན་པོ་ཆེའི་དོ་ཤལ་བཞེས་པ་དེ་མ་
ལགས་ཤིང་། ནུབ་ཕྱོགས་བདེ་བ་ཅན་གྱི་ཞིང་ཁམས་ན་བཞུགས་པའི་སྐུ་
མདོག་དམར་སྨུག་ཕྱག་ཏུ་རིན་པོ་ཆེའི་ཕྲེང་བ་འཛིན་པ་དེ་ལགས་སོ། །” ཞེས་
ལན་བཏབ་པས་སྐྱིད་ཟུར་ལགས་ཀྱིས། “ ལགས་བཀའ་དྲིན་ཆེ་” ཞེས་བརྗོད་
དེ་སྒོ་ཕྱིར་ཐོན་པ་རེད། སྐབས་དེར་གཟིམ་ཆུང་དུ་ཡོད་པའི་ཁ་ཆེ་དེས་བཤད་
སྒྲ་བཀའ་བློན་དང་སྐྱིད་ཟུར་ལགས་ཀྱི་སྐད་ཆའི་ནང་ནས“ ལགས་བཀའ་དྲིན་
ཆེ་” ཟེར་བ་དེ་མ་གཏོགས་གཞན་ཚིག་གཅིག་ཀྱང་གོ་མ་ཐུབ་པས་མགོ་ཡུག་
ཡུག་བྱེད་བཞིན་དུ་“ ཝཱ་གོ་ཏཱ། བོད་སྐད་དིང་མ་དེ་ང་ཚོས་ཀྱང་ཤེས་ཀྱི་མི་
འདུག་” ཅེས་བཤད་པ་རེད། སྐྱིད་ཟུར་ལགས་ཀྱི་སྐད་ཆའི་ནང་དོན་ནི་ང་ཡི་
རིན་སྤུངས་རྫོང་ཞུ་དོན་དེར་འགོག་རྐྱེན་བཟོ་མཁན་སུ་ཡིན་ནམ་བཀའ་བློན་སུ་
ལ་ཞུ་དགོས་སམ་ཞེས་པ་ཡིན་ཅིང་། བཤད་སྒྲ་བློན་ཆེན་གྱི་ལན་ནི་དོན་དེ་
བཀའ་བློན་བླ་མར་ཞུ་དགོས་ཞེས་པ་ཡིན་ཏེ་བཀའ་བློན་བླ་མ་གྲྭ་ཆས་ཡིན་པས་
སྐུ་མདོག་དམར་སྨུག་དང་ལག་ཏུ་ཕྲེང་བ་ཞིག་ཡོད་པས་ཕྱག་ཏུ་རིན་པོ་ཆེའི་དོ་
215



ཤལ་ཞེས་བརྗོད་པ་དང་བཀའ་བློན་གཞན་དེ་གོས་ཆེན་གསེར་མའི་ཕྱུ་པ་གྱོན་
པས་སྐུ་མདོག་སེར་པོ་ཞེས་བརྗོད་ཅིང་ཤར་དང་ནུབ་ནི་སྡོད་སའི་བབ་ཀྱི་དབང་
དུ་བྱས་ཏེ་བཤད་ནས་དེར་ཡོད་ ཁ་ཆེ་དེས་མ་གོ་བ་བྱས་པའོ། ། སྐྱིད་ཟུར་
ལགས་མར་ཐོན་ནས་རྡོ་གཅལ་མཐིལ་དུ་སླེབས་སྐབས་རྡོ་གཅལ་གྱི་དཀྱིལ་དེར་
ཕུར་པ་ཞིག་ལ་བེའུ་ཞིག་བཏགས་ཡོད་པ་དང་བེའུ་དེ་ནི་འགྱེལ་ནས་ཤི་ལ་ཁད་
དུ་ཡོད་པ་སྟེ་དབུགས་མ་ཆད་ཙམ་དུ་ཡོད་པ་ལས་འགུལ་ཙམ་ཡང་བྱེད་རྒྱུ་མེད་
པ་རེད། འོན་ཀྱང་བེའུ་དེའི་མདུན་དེར་ལྟོ་སྣོད་ཅིག་གི་ནང་དུ་ཐུག་པ་ཏོག་
ཙམ་ཞིག་བསྐྱལ་ཡོད་ པ་རེད། སྐྱིད་ཟུར་ལགས་ཀྱིས་དེ་མཐོང་ནས་དེའི་
འགྲམ་དུ་ཙོག་བུར་བསྡད་དེ་ཨམ་ཕྲག་ནང་ནས་སྣག་ཤོག་དང་སྨྱུ་གུ་བཏོན་
ནས་ཡི་གེ་ཞིག་བྲིས་ཏེ་ཕུར་པ་དེར་སྦྱར་བ་རེད། གནས་ཚུལ་དེ་བློན་ཆེན་གྱིས་
གཟིམ་ཆུང་རབ་གསལ་ནས་མཐོང་སྟེ་གཡོག་པོ་ཞིག་ལ་“ སྐྱིད་ཟུར་ལགས་ཀྱིས་
མ་གིར་ཡི་གེ་ཞིག་བྲིས་སོང་བས་ག་རེ་བྲིས་འདུག་ལྟོས་ཤོག་དང་”ཞེས་བཤད་
པས་གཡོག་པོས་ཡི་གེ་ཡར་བླངས་ནས་བློན་ཆེན་ལ་ཕུལ་ནས་ལྟ་སྐབས་དེའི་
ནང་དུ།
སོན་དུས་འོ་མའི་གསོ་སྐྱོང་མེད་པ་ལ།
འཆི་ཁར་ཐུག་པའི་སྐྱེལ་མ་མི་དགོས་ཞུ།
བེའུ་མི་སྡོད་བེའུ་བཏང་ནས་འགྲོ།
བེའུ་ཁོག་མའི་ནང་དུ་བཏང་ནས་འགྲོ།
འདོགས་ཐག་ཕུར་པའི་སྟེང་དུ་ག་ལེ་བཞུགས།
ཞེས་བྲིས་ཡོད་པ་རེད།
བདུན་པ། མགྲོན་གཉེར་ཆེ་མོ་བར་མིང་འདོགས་བརྒྱབ་པ།
ཉིན་ཞིག་ སྐྱིད་ཟུར་ལགས་མགྲོན་གཉེར་ཆེ་མོའི་གམ་དུ་རིན་སྤུངས་
216



རྫོང་གི་སྐོར་སྐྱབས་འཇུག་ཞུ་བར་བཅར་བ་རེད། སྐྱིད་ཟུར་ལགས་ཀྱིས་བཅར་
དོན་ཞུས་རྗེས་མགྲོན་གཉེར་ཆེ་མོ་བས་““ སྐྱིད་ཟུར་ལགས། གོ་ཐོས་ལ་ཁྱེད་
རང་མིང་འདོགས་རྒྱག་མཁས་པོ་ཡོད་པ་རེད་ཟེར་གྱི་འདུག་པས་དེ་རིང་ང་ལ་
མིང་འདོགས་གཅིག་བཀྱོན་དང་” ཞེས་བཤད་པ་རེད། སྐྱིད་ཟུར་ལགས་ཀྱིས་
འཚེར་སྣང་ཆེན་པོའི་ངང་ལག་གིས་རྣ་རྒྱབ་བྲད་ཙམ་བྲད་ཙམ་བྱེད་བཞིན་དུ་
“ ལགས་དཔེ་སྲིད་པ་ལགས། དཔེ་སྲིད་པ་” ཞེས་ལན་འགའ་བརྗོད། ཡང་
མགྲོན་གཉེར་ཆེ་མོས་“ གང་ཡང་གནང་གི་མ་རེད། དགོད་བྲོ་བྲོ་ཡིན་པས་
འཚེར་སྣང་མེད་པར་གསུང་རྐྱང་གནང་ཞིག ཁྱེད་རང་གི་སྐུ་དོན་ཡང་སྣང་
དག་མེད་པ་རེད་” ཅེས་བཤད་པས་སྐྱིད་ཟུར་ལགས་ཀྱིས།
ཀ་པ་ལི་ནས་སྤུ་ཞིག་བཏོག
ཁ་ཡི་ཟུར་དུ་བཙུགས་པ་འདྲ། །
ག་ནས་བལྟས་ཀྱང་འདྲེ་འདྲ་བ། །
ང་ལ་གནོད་པ་མ་སྐྱེལ་ཨང༌།
ཞེས་བཤད་པས་དྲུང་ཡིག་ཆེ་མོ་བ་གད་མོ་ཆེན་པོ་དགོད་བཞིན་དུ་
“ ཡག་པོ་ གསུངས་སོང༌། ཡག་པོ་གསུངས་སོང་” ཞེས་ལན་གཉིས་བརྗོད་
མཐར་“ ཁྱེད་རང་གི་སྐུ་དོན་ཡང་ཐུགས་གཡེང་མི་དགོས་”ཞེས་བཤད་པ་རེད།
བརྒྱད་པ། བཀའ་བློན་རག་ག་ཤག་ལ་མིང་འདོགས་བརྒྱབ་པ།
རག་ག་ཤག་ཟེར་བའི་བཀའ་བློན་ཞིག་ཡོད་པ་རེད། སྐྱིད་ཟུར་ལགས་
ཀྱིས་དོན་དག་ཅིག་གི་ཆེད་དུ་བཀའ་བློན་དེའི་སར་ཐེངས་འགའ་ཤས་བཅར་བ་
རེད། སྐྱིད་ཟུར་ལགས་ཁོང་གི་སར་བཅར་རིམ་བཞིན་ཁོང་ནི་ཞལ་འདོན་བ་
ཛྲ་གུ་རུ་ཁོ་ན་གསུང་གིན་ཡོད་པ་དང་སྐྱིད་ཟུར་ལགས་ཀྱིས་ཞུས་པའི་དོན་ལ་
ཡང་ཨའུ་ཙམ་ཡོང་ཁོ་ན་གསུངས་པ་ལས་འཕྲལ་ཐག་གཅོད་མ་གནང་བར་ཡུན་
217



རིང་ཙམ་སོང་ཡང་ད་དུང་ཐག་གཅོད་མ་བྱུང་བ་རེད། དེ་ལ་སྐྱིད་ཟུར་ལགས་
མ་རངས་པ་བྱུང་ཡང་སྐབས་ཤིག་རིང་བྱ་ཐབས་གང་ཡང་མ་བྱུང་། ཉིན་ཞིག་
སྐྱིད་ཟུར་ལགས་ཀྱིས་ཡང་དོན་དེའི་ཆེད་དུ་བཀའ་བློན་དེའི་སར་བཅར་བས་
བཀའ་བློན་དེས། “ ཡ། དེ་རིང་སྐྱིད་ཟུར་ལགས་ཀྱིས་ང་ལ་རྩོམ་ཞིག་བཀྱོན་
དང་” ཟེར་བར་སྐྱིད་ཟུར་ལགས་ཀྱིས་““ ལགས་སོ་” ཞེས་བརྗོད་ནས་བྲིས་པ་
ནི། གཟིམ་ཤག་སྦུག་སྦུག ས་དབང་སྦུག་སྦུག བཀའ་བློན་རག་ ག་ ཤག
ཞལ་འདོན་ཕྱོགས་ལ་བ་ཛྲ་གུ་རུ་རེད། ལས་དོན་ཕྱོགས་ལ་ཨའུ་ཙམ་ཤ་སྟག་
རེད། ཅེས་བྲིས་ནས་ཕུལ་བས་དེ་ནས་རིང་པོ་མ་སོང་བར་སྐྱིད་ཟུར་ལགས་ཀྱི་
དོན་དེ་ཐག་གཅོད་བྱུང་བ་རེད། །
དགུ་པ། ཇ་མཆོད་འབུལ་བ།
ཉིན་ཞིག་དྲུང་ཇའི་སར་གསོལ་ཇ་ཞུ་མཁན་རྣམས་ཀྱིས་སྐད་ཆ་བྱས་
ནས་གསོལ་ཇ་ཞུ་སྐབས་སྐྱིད་ཟུར་ལགས་ཀྱི་སར་སླེབས་དུས་གསོལ་ཇ་ཟད་པ་
བྱས་ཏེ་སྐྱིད་ཟུར་ལགས་ཁ་སྐྱེངས་ཡོང་བ་བཟོ་རྒྱུ་བྱས་པ་རེད། དེ་ནས་གསོལ་
ཇ་ཞུ་མཁན་ཞིག་གིས་གསོལ་ཇ་ཞུ་གིན་ཞུ་གིན་ཡོང་སྟེ་གསོལ་ཇ་ཟད་མཚམས་
ཁོག་ལྡིར་སྟོང་པ་དེ་ཁྱེར་ནས་སྐྱིད་ཟུར་ལགས་ཀྱི་མདུན་དེར་ཕྱིན་པས་སྐྱིད་
ཟུར་ལགས་ཀྱིས་ཨམ་ཕྲག་ནང་ནས་ཕོར་པ་བཏོན་ནས་གཟེད་པ་རེད། ཇ་ཞུ་
བ་དེས་ཁོག་ལྡིར་གྱི་རྐུབ་གནམ་ལ་བསྟན་ནས་སྒུར་ཀྱང་ཇ་ཐིགས་པ་གཅིག་
ཀྱང་དོན་རྒྱུ་མེད་པ་རེད། གཡས་གཡོན་གྱི་དྲུང་འཁོར་དང་རྩེ་དྲུང་དེ་ཚོས་
སྐྱིད་ཟུར་ལགས་ལ་བལྟས་ནས་གད་མོ་བགད་པ་རེད། སྐྱིད་ཟུར་ལགས་ཁ་
ཅུང་སྐྱེངས་ཀྱང་མ་སྐྱེངས་པའི་ཚུལ་གྱིས་ཕོར་པ་དལ་པོའི་ངང་ཕོར་རས་ལ་
འདྲིལ་བཞིན་དུ། །
ལྷོ་བྲག་ནས་ཐོན་པའི་སྐྱ་ཤིང་གི་གཡང་ཕོར་འདི།
༡18



ལྟོགས་བླའི་དབང་གིས་མྱུར་དུ་སྤྱན་དྲངས་ཀྱང་།
སྐབས་ཤིག་ལམ་འགྲོ་མི་འདུག་པས།
སླར་ཡང་ཨམ་ཕྲག་ནང་དུ་བཞུགས་སུ་གསོལ།
ཞེས་བརྗོད་བཞིན་དུ་ཨམ་ཕྲག་ཏུ་བཅུག
དེ་ནས་གསོལ་ཇ་གཉིས་པ་སླེབས་ནས་སྐྱིད་ཟུར་ལགས་སུ་གསོལ་ཇ་
བཀྱག་པ་རེད། སྐྱིད་ཟུར་ལགས་ཀྱིས་གསོལ་ཇ་ཕྱག་ཏུ་བཞེས་ནས།
སྙེ་མོ་སྦྲང་ཟན་ཆུ་ཤུར་ཝ་བ་ཅན། །
འཕན་པོ་ཤིག་གཟན་དབུས་སྟོད་ལས་མ་དག
དྭགས་ཀོང་ཀླ་ཀློའི་ཡུལ་དུ་བདག་མ་སྐྱེས། །
རྣམ་དཔྱོད་གཙང་པའི་ཞལ་དུ་མཆོད་པ་འབུལ།
ཞེས་ཇ་མཆོད་ཕུལ་བ་རེད། དེའི་རྒྱུ་མཚན་ནི་གོང་དུ་ཇ་ཟད་པ་བྱེད་
མཁན་དང༌། གཡས་གཡོན་གྱི་གད་མོ་དགོད་མཁན་གྱི་གྲས་སུ་སྟག་རྩེ་དང་
མལ་གུང་བ་སོགས་དབུས་སྟོད་པ། འཕན་པོ་བ་དང༌། སྙེ་མོ་བ། དྭགས་པོ་
བ་དང་ཀོང་པོ་བ་བཅས་ཡོད་པས་ཁོང་ཚོར་ཚིག་མདའ་འཕངས་པ་རེད།
བཅུ་པ། མི་ཁ་དགྲ་ལྡོག
རྩེ་མགྲོན་ཞིག་དྲུང་བྱར་འགྲོ་སྐབས་ལྕང་གསེབ་ཤར་དུ་སླེབས་སྐབས་རྟ་
འདྲོག་ནས་རྟ་ཐོག་ནས་ལྷུང་བ་རེད། རྩེ་མགྲོན་དེ་དབུ་སྐྲ་སྐྱ་ཕྱེད་སྔོ་ཕྱེད་ཞིག་
ཡོད་ལ་ཤ་རྩི་ནག་པོ་ཞིག་ཡིན་པ་དང་། ཁོང་གིས་བཞོན་པའི་རྟ་དེ་སྤུ་མདོག་
སྔོན་པོ་ཞིག་ཡོད་པ་རེད། ཁོང་རྟ་ནས་ལྷུང་དུས་མགོ་རྟིང་ལོག་སྟེ་ལྷུང་བས་
ཤམ་ཐབས་དང་སྨད་གོས་( རབ་བྱུང་བ་རྣམས་སྨད་གོས་མོ་དོར་འདྲ་བ་ གྱོན་སྲོལ་
ཡོད་) ཕྱི་ནང་ལོག་སྟེ་ལུས་སྨད་དམར་ཧྲེང་དུ་ཐོན་པ་དང་ཞྭ་མོ་སེ་ལྷེབ་ཅིག་
གྱོན་ཡོད་པ་དེ་ཡང་གས་ནས་སྐྱ་འཚེར་རེར་བསྡད་ཡོད་པ་དང༌། ཁོང་རྟས་
219



དབྱུག་པའི་སྐབས་སྐྱིད་ཟུར་ལགས་ཀྱང་དེར་ཡོད་པས་སྐྱིད་ཟུར་ལགས་ཀྱིས་
ལམ་ཟུར་དུ་ཡོད་པའི་སྤྲང་པོ་མི་ཁ་དགྲ་ལྡོག་འདོན་མཁན་ཞིག་གི་འགྲམ་དུ་
ཙོག་བུར་བསྡད་ནས་མི་ཁ་དགྲ་ལྡོག་འདོན་ཁུལ་གྱིས།
རྟ་སྔོན་མི་སྔོན་དབྱུགས་པ་དགྲ་ལ་ལྡོག་
རྐུབ་སྔོན་གནམ་སྔོན་མཐོང་བ་དགྲ་ལ་ལྡོག
མགོ་སྔོན་ཐལ་འཚུབ་བརྒྱབ་པ་དགྲ་ལ་ལྡོག
སེ་ལྟེབ་བགད་མོ་ཤོར་བ་དགྲ་ལ་ལྡོག
སྣམ་དམར་རྒྱལ་མཚན་གྱི་འོག་ནས་ཤ་སྔོན་གྱི་ཏོག་གསུམ་མཐོང་བ་ཡང་
དགྲ་ལ་ལྡོག
ཅེས་གསུངས་པས་དེར་ཡོད་ཁྲོམ་པ་བ་ཚང་མ་བགད་མོས་གྲོད་པ་ན་བ་
ཞིག་བྱུང་བར་གྲགས་སོ། ། །
བཅུ་གཅིག་པ། བཀའ་བློན་བཞིར་མིང་འདོགས་བརྒྱབ་པ།
རྩེ་ཕོ་བྲང་གི་དབུ་དཀར་གསོལ་བའི་སྐབས་ཀྱི་ཉིན་ཞིག་བཀའ་བློན་
བཞི་གཟིགས་ཞིབ་ཏུ་ཕེབས་པ་རེད། བཀའ་བློན་བཞི་པོའི་གཟིགས་ཞིབ་གྲུབ་
རྗེས་དེ་གར་ཡོད་པའི་ལས་བྱ་ཚོས་བཀའ་བློན་བཞི་པོ་ལས་གྲྭའི་རས་གུར་རྙིང་
སོང་ཞིག་ཡོད་པ་དེར་གདན་དྲངས་ཤིང་གསོལ་ཇ་ཞལ་ཏོག་འདེགས་འབུལ་
ཞུས་པ་རེད། སྐབས་དེའི་ལས་བྱའི་ཁོངས་སུ་ སྐྱིད་ཟུར་ལགས་ཀྱང་ཡོད་པ་
རེད། ཁོང་རྣམས་དེར་བཞུགས་པའི་སྐབས་བཀའ་བློན་ཞིག་གིས་“ སྐྱིད་ཟུར་
ལགས། གོ་ཐོས་ལ་ཁྱེད་རང་ལྗགས་རྩོམ་མཁས་པོ་ཡོད་རེད་ཟེར་གྱི་འདུག་
པས་དེ་རིང་ང་ཚོའི་གནས་ཚུལ་འདི་བརྗོད་བྱར་བྱས་ནས་ལྗགས་རྩོམ་ཞིག་
གནང་དང་” ཞེས་བཤད་པ་དང་། བཀའ་བློན་གཞན་དག་གསུམ་གྱིས་ཀྱང་
“ མཉེས་པ། མཉེས་པ་དེ་རིང་ངེས་པར་དུ་ལྗགས་རྩོམ་ཞིག་གནང་རོགས།
220



ང་ཚོར་མིང་འདོགས་འདྲ་བསྐྱོན་ན་ཡང་འགྲིག” ཅེས་གཅིག་མཇུག་གཉིས་
མཐུད་དུ་བཤད་པ་རེད། སྐྱིད་ཟུར་ལགས་ཀྱིས་ “ ལགས་དཔེ་སྲིད་པ། དེ་
འདྲ་ག་ལ་ཞུ་ཕོད་” ཅེས་བཤད་ཀྱང་བཀའ་བློན་ཚོས་“ གང་ཡང་གནང་གི་མ་
རེད། བགོད་བྲོ་བྲོ་རེད་པ་” ཞེས་ཨུ་ཚུགས་བྱས་པ་རེད། དེར་བརྟེན་སྐྱིད་
ཟུར་ལགས་ཀྱིས། །
གུར་དཀར་པོ་ཉི་མ་བརྒྱ་ཤར་ནང༌།
མི་སེར་པོ་རྙིང་མའི་མདོག་ཅན་བཞི།
ཞེས་བཤད་པས་དེར་ཡོད་ཚང་མ་ཡུད་ཙམ་རིང་འཇམ་ཐིང་ངེར་ཕར་
ལྟ་ཚུར་ལྟ་བྱས་ནས་བསྡད་ཅིང་ཡུད་ཙམ་སོང་རྗེས་བཀའ་བློན་བགྲེས་པ་དེས་
ཧ་ཧ་ཧ་ཧ་ཧ་ཞེས་བགད་མོ་བགད་པས་དེར་ཡོད་ཚང་མ་བགད་མོ་ཆེན་པོ་ཤོར་
བ་རེད། །
གོང་གསལ་ཚིགས་རྐང་གཉིས་པོའི་གོ་དོན་ནི་གུར་དཀར་པོ་ཉི་མ་བརྒྱ་
ཤར་ཞེས་པ་གུར་རྙིང་ཧྲུལ་ཨི་ཁུང་མང་པོ་ཡོད་པའི་དོན་དང་། མི་སེར་པོ་རླུང་
མའི་མདོག་ཅན་ནི་བཀའ་བློན་བཞིའི་ན་བཟའ་གོས་ཆེན་སེར་པོ་ཡིན་པ་དེར་
བརྗོད་པའོ། ། །
བཅུ་གཉིས་པ། སྐྱབས་རྟེན་ཕུལ་ནས་རིན་སྤུངས་རྫོང་དཔོན་ཞུས་པ།
རིན་སྤུངས་རྫོང་སྡོད་ཀྱི་འོས་མི་ནི་སྐྱིད་ཟུར་ལགས་དང་ཚ་སྡེ་བ་གཉིས་
ཡིན་པ་རེད། སྐྱིད་ཟུར་ལགས་ཀྱིས་རྫོང་དཔོན་བསྐོ་བཞག་བྱེད་མཁན་གྱི་
འབྲེལ་ཡོད་དཔོན་རིགས་པར་ཁང་ཞེས་པ་དང་། ང་ཕོད། སྨན་སྟོད་པ་
བཅས་ཀྱི་སར་བཅར་ཏེ་པར་ཁང་ལ་རྡོ་ཚད་བཅུ་དང༌། ང་ཕོད་ལ་རྡོ་ཚད་
བདུན། སྨན་སྟོད་པར་རྡོ་ཚད་གསུམ་བཅས་ཕུལ་ནས་རིན་སྤུངས་རྫོང་སྡོད་
ཁོང་རང་ལ་བསྐོ་བཞག་བྱུང་བ་རེད། དོན་དེར་ཁོང་གིས་ཡི་གེ་འདི་འདྲ་ཞིག་
221



བྲིས་པ་རེད།
པར་བཅུ་ང་བདུན་སྨན་གསུམ་ཚ་ཐུད་སྟེར་བ་1འབོ། 2
ཨོ་ལོས་རིན་སྤུངས་རྫོང་སྡོད་ཉི་ཤུ་ཧྲག་ཧྲག་སྤྲད་ནས་སེག་ཏེ་ཁ་ལ་ཞུས་པ་འབོ།
ཞེས་པའོ། །
བཅུ་གསུམ་པ། རིན་སྤུངས་ལ་ཐོན་པ།
སྐྱིད་ཟུར་ལགས་སུ་རིན་སྤུངས་རྫོང་སྡོད་བསྐོ་བཞག་བྱུང་རྗེས་ཕར་
ཐབས་ཚུར་ཐབས་བྱས་ནས་འགྲོ་ཆས་བསྒྲིགས་ཏེ་རིན་སྤུངས་རྫོང་གི་ཕྱོགས་སུ་
ཐོན་པ་རེད། སྐབས་དེའི་སྲིད་གཞུང་གི་རྩ་ཚིག་གི་ནང་དུ་“ རྫོང་གཞིས་སྣེ་
སྡོད་ཀྱིས་གཙོས་འགོ་ཡོད་རྣམས་ནས་མི་སེར་ལ་གཉིས་ལོ་དྲང་བཞག་གིས་
ཁྲལ་བསྐུལ་ཁྲིམས་གནོན་བྱེད་པ་ལས་ཉེ་སྐྱོར་ཕྱོགས་ལྷུང་དང་། རང་སྣང་
གང་ཤར་མིང་འདོགས་ཅི་རིགས་ཀྱི་ ཁྲལ་ གསར་ འགེལ་ དང་བསུན་གཙེར་
སོགས་ཆབ་འབངས་མནར་གཅོད་དུ་འགྲོ་རིགས་བྱས་མི་ཆོག་” ཅེས་སོགས་
འཁོད་ཡོད་ཀྱང་སྐབས་དེའི་སྤྱི་ཚོགས་རུལ་སུངས་སུ་གྱུར་པའི་དབང་གིས་རྫོང་
སྡོད་འགའ་ཞིག་གིས་རྩ་ཚིག་ལ་རྩིས་མེད་ཀྱིས་མི་སེར་ལ་བཤུ་གཞོག་བྱེད་ཀྱི་
ཡོད་པ་རེད། དེས་ན་སྐྱིད་ཟུར་ལགས་ཀྱིས། །
རྩ་ཚིག་རིན་པོ་ཆེ་བར་སྒོ་ཀ་ལིང་དུ་ཞུགས་ཤིག
ཨོ་ལོས་གཙང་སྟོད་ཕྱོགས་ལ་གྲོ་ཡོད་རྡོ་རྔོ་བརྔོས་ཆོག
| ཚ་ཐུད་སྟེར་ཞེས་པ་ནི་ཚ་སྡེ་བར་ཐུད་རིལ་སྟེར་བ་ཞེས་པའི་དོན་ཏེ་གྱོང་སྟེར་བའི་དོན་ཡིན་
པ་དང་། འགའ་ཞིག་གིས་ཚ་རོང་ལ་ཐུད་སྟེར་བའི་དོན་ཡིན་ཞེས་ཀྱང་གསུངས་སོ། །
༉ འབོ་ཞེས་པ་གཙང་སྐད་ཡིན་ཏེ་ལྷ་སའི་ཁ་སྐད་ནང་གི་“ རེད་པཱ་”ཞེས་པ་དང་འདྲ་བའོ། །
222



ཅེས་བྲིས་པ་རེད། དེ་ནི་སྡེ་པ་གཞུང་གི་རྩ་ཚིག་ནི་ལྷ་སའི་བར་སྒོ་ཀ་
ལིང་མར་བརྒྱབ་པའི་རྗེས་སུ་ལག་བསྟར་བྱེད་མཁན་མི་འདུག་ཅེས་པའི་དོན་ཏེ་
སྐབས་དེའི་སྲིད་གཞུང་གི་རུལ་སུངས་ཀྱི་སྣང་ཚུལ་ལ་ཟུར་ཟ་བྱས་པ་ཞིག་ཡིན་
པ་རེད།
བཅུ་བཞི་པ། འབྲོག་པའི་ཚོང་པ་ཞིག་གི་སྐོར།
ཉིན་ཞིག་སྐྱིད་ཟུར་ལགས་དང་དྲུང་འཁོར་དཀྱུས་མ་འགའ་ཞིག་ནོར་
གླིང་ནས་ལོག་ཡོང་བའི་ལམ་བར་ཞོལ་རྡོ་རིང་ཕྱི་མར་སླེབས་སྐབས་འབྲོག་པ་
ངོ་ཤེས་ཤིག་དང་ཐུག་པ་རེད། དེར་ཁོང་གཉིས་ཕན་ཚུན་ཁམས་འདྲི་བྱས་
རྗེས་འབྲོག་པ་དེས་སྐྱིད་ཟུར་ལགས་ སུ་ “ ང་དེ་རིང་ ག་འདྲ་གཅིག་འདུག་
གམ་” ཞེས་དྲིས་པ་རེད། དེ་ལྟར་དྲིས་དོན་ནི་དེ་ཉིན་ཁོས་རྟ་ཡག་པོ་ཞིག་
བཞོན་ཡོད་པ་མ་ ཟད་རྒྱབ་ ཏུ་མེ་མདའ་ཡག་པོ་ཞིག་ཀྱང་ཁྱེར་རྒྱུ་ཡོད་པར་
བརྟེན་རྫིག་ཉམས་དོད་པོ་ཞིག་ཡོད་པས་སྐྱིད་ཟུར་ལགས་ཀྱིས་བསྟོད་ར་ཞིག་
བཏང་ཡོང་བསམ་པ་རེད། སྐྱིད་ཟུར་ལགས་ཀྱིས་ལག་གཡས་པའི་མཐེ་བོང་
ཀེར་ཏེ།
སྟོང་གཟི་མེ་མདའ་རྒྱབ་ཏུ་འཁུར།
བརྒྱ་གཟི་གྲའུ་འོག་ཏུ་བཞོན། །
ཕོ་རོག་ནག་ཆུང་གང་དུ་འཕྲད།
དེ་དང་གང་གི་དོན་དུ་འཛིངས།
ཞེས་བཤད་པས་དེར་ཡོད་ཚང་མ་བགད་མོ་ཤོར་བ་རེད། རྒྱུ་མཚན་ནི་
འབྲོག་པ་དེར་རྟ་ཡག་པོ་ཞིག་བཞོན་རྒྱུ་ཡོད་པ་མ་ཟད། མེ་མདའ་ཡག་པོ་ཞིག་
འཁྱེར་རྒྱུ་ཡོད་ཀྱང་ཁོས་པགས་ཚག་རྙིང་སོང་རལ་པ་ཞིག་གྱོན་ཡོད་པས་དེ་ཕོ་
རོག་གིས་བཟོས་པ་ལྟ་བུ་འདུག་ཅེས་པའི་དོན་ཡིན་པས་རེད། “ སྟོང་གཟི་
223



དང་བརྒྱ་གཟི”ཞེས་པ་ནི་སྐབས་འདིར་རིན་ཐང་དེ་ཙམ་རི་བའམ་གནས་པའི་
དོན་ཡིན།
བཅོ་ལྔ་པ། ཨ་མ་དང་ནང་མ་ཁ་སྤྲོད།
བོད་ས་གནས་སྲིད་གཞུང་གི་དུས་ཆེན་ཁག་ལ་དྲུང་ཇའི་སར་ཞལ་ཏོག་
བྱི་རིལ་དང་ཤིང་ཏོག་ཨ་མ་མངའ་རིས་ཁམ་བུ་སོགས་གཏོང་གི་ཡོད་པ་རེད།
སྟོན་ཆེན་གྱི་ཞལ་ཏོག་གཏོང་སྐབས་བཀའ་བློན་ཚོར་བྱི་རིལ་དང་མཁན་སྡེ་ཆེ་
ཆུང་དང་ཤོད་སྐོར་རིམ་བཞི་ཚོར་ཤིང་ཏོག་ཨ་མ། དེ་འོག་ལ་མངར་ཁམ་དང་
ཁ་སུར་སོགས་ཀོ་སྡེར་གྱི་ནང་དུ་སྤྲོད་ཀྱི་ཡོད་པ་རེད། ཉིན་ཞིག་སྐྱིད་ཟུར་
ལགས་སུ་སྤྲད་པའི་ཀོ་སྡེར་ནང་དུ་ཁ་ཟུར་མ་ཏོག་མེད་པ་རེད། དེར་སྐྱིད་ཟུར་
ལགས་ཀྱིས་ཡི་གེ་འདི་འདྲ་ཞིག་བྲིས་པ་སྟེ།
གསེར་རིལ་དང་བྱི་རིལ་ཁ་སྤྲོད་རེད། །
ཨ་མ་དང་ནང་མ་ཁ་སྤྲོད་རེད།
སྐྱིད་ཟུར་དང་ཁ་ཟུར་ཁ་སྤྲོད་རེད། །
ཅེས་སོ། །དེའི་གོ་དོན་ནི་བཀའ་བློན་རྣམས་གོས་ཆེན་སེར་པོའི་ན་
བཟའ་བཞེས་ཡོད་པས་སེར་རིལ་ དང༌། མཁན་སྡེ་ཆེ་ཆུང་ལ་ནང་མ་ཞེས་
སྐབས་དེར་འབོད་མུས་ཡིན་པས་བཀའ་བློན་ལ་བྱི་རིལ་དང་མཁན་སྡེ་ཚོར་ཤིང་
ཏོག་ཨ་མ་ཡོད་ཀྱང་སྐྱིད་ཟུར་ལགས་སོགས་ལ་ཁ་སུར་མ་གཏོགས་མི་འདུག་
ཅེས་པའི་དོན་ཡིན། ཡང་འགའ་ཞིག་གིས་སྐྱིད་ཟུར་དང་སྐྱ་ཁུར་ཁ་སྤྲོད་རེད་
ཅེས་ཟེར་ཡང་དེ་ནི་དོན་ལ་གནས་པ་ཞིག་མིན་ཏེ་དྲུང་བྱའི་སར་སྐྱ་ཁུར་གཏོང་
སྲོལ་ནི་མེད་དོ། །
224



བཅུ་དྲུག་པ། དགོངས་ཞུའི་ཡི་གེ
ཉིན་ཞིག་སྐྱིད་ཟུར་ལགས་ཀྱི་ལྕམ་ཆུང་ཆམ་པ་འཕོག་ནས་ཚ་བ་རྒྱས་པ་
རེད། དེར་བརྟེན་སྐྱིད་ཟུར་ལགས་ཀྱིས་ལས་ཁུངས་ལ་དགོངས་ཞུའི་ཡི་གེ་ཞིག་
ཕུལ་བའི་ནང་དོན་ནི་“ གུས་པའི་གུས་མོ་ན་གི་འདུག་པས་གུས་པ་དགོངས་པ་
ཡོད་པ་ཞུ། གུས་པའི་གུས་མོ་དྲག་སྐྱེད་བྱུང་མཚམས་གུས་པ་ཞབས་བཅར་
ཞུས་པས་ཆོག་” ཅེས་ཚིག་རྐང་གཉིས་བྲིས་ཡོད་པ་རེད། སྤྱིར་སྐད་ཆའི་འགྲོ་
སྟངས་བྱས་ན་གུས་པའི་བཟའ་ཟླ་ཞེས་འབྲི་བ་ལས་“ གུས་པའི་གུས་མོ་” ཞེས་
བརྗོད་སྲོལ་མེད་ཀྱང་སྐབས་འདིར་“ གུས་” ཞེས་པའི་ཟུང་གི་ཚིག་ཆེད་དུ་སྦྱར་
བས་ཚིག་སྦྱོར་མཛེས་བྱེད་སྒྲ་ཡི་རྒྱན་དུ་གྱུར་པའི་ཐོག་བཞད་བགད་ཀྱི་ཉམས་
དང་ལྡན་པར་བྱས་ཏེ་དེ་བས་ཀྱང་ཡིད་དབང་འཕྲོག་པའི་ཉམས་དང་ལྡན་པར་
བྱས་པའོ། །
བཅུ་བདུན་པ། ཁ་ཆེ་དབང་ཐང་།
སྐྱིད་ཟུར་ལགས་ནི་ཕ་མེས་ཀྱི་དུས་ནས་བུ་ལོན་མང་བས་བུ་ལོན་འདེད་
མཁན་ཡང་ཡང་ཡོང་གི་ཡོད་ཀྱང་སྐྱིད་ཟུར་ལགས་ལ་སྤྲོད་བྱེད་མེད་པས་ཐབས་
སྣ་ཚོགས་ཀྱིས་གཡོལ་ཐབས་མི་བྱེད་ཀ་མེད་ཡོང་གི་ཡོད་པ་རེད། ཉིན་ཞིག་
སྐྱིད་ཟུར་ལགས་ཀྱིས་ཉིན་དགུང་སྤགས་འདེད་དུ་ལབ་གསར་ཆག་པ་གཅིག་
ཉོས་ནས་ཁྱིམ་དུ་ལོག་མ་ཐག་བུན་བདག་གཅིག་ཡོང་ནས་བུ་ལོན་སྤྲོད་དགོས་
ཟེར་བར་སྐྱིད་ཟུར་ལགས་ཀྱིས་སྤྲོད་དམིགས་གང་ཡང་མེད་ཚུལ་བཤད་པར་
བུན་བདག་དེས་“ བུ་ལོན་སྤྲོད་བྱེད་མེད་ཟེར་ན་ཁྱེད་ཀྱི་ཁ་ཆེ་དབང་ཐང་གང་
ཡོད་བུ་ལོན་དུ་ལེན་རྒྱུ་ཡིན་པས་ཁྱེད་ཀྱི་ཁ་ཆེ་དབང་ཐང་གང་ཡོད་དངོས་ཐོ་
སྤྲོད་དགོས་” ཟེར་བར། སྐྱིད་ཟུར་ལགས་ནས་“ དེ་ལུགས་ཞུས་ཆོག་” ཅེས་ .
225



གསུངས་ཏེ་དངོས་ཐོ་ཀ་ཕྲེང་དུ་བཀོད་པར།
ཀ་བའི་སྟེང་དུ་རྟ་མགོ་སྤུས་ལེགས་གཅིག །
ཁ་ཤས་མཉེད་པའི་ཇ་ཁུག་མགོ་སྦྲེལ་གཅིག
ག་སོང་བློ་འགྱུར་ཆུང་འདྲིས་བྱམས་པ་གཅིག
ང་ལ་གནོད་པའི་གདོན་འདྲེ་གསོན་པོ་གཅིག
ཅ་ག་བྱས་པའི་མེ་ཏོག་ཁོག་མ་གཅིག
ཆ་མེད་ཡ་མེད་འཇའ་ཆེན་གོབ་ཏོ་གཅིག
ཇ་ཁུ་སྡིར་སའི་ཨུ་ལུ་ཁ་ཆག་གཅིག
ཉ་ཤ་རྩབ་སའི་ཨ་རྡར་ཐབས་ཆག་གཅིག
རྟ་ཕོ་མེད་པའི་རྟ་ལྕག་སྤུས་ལེགས་གཅིག་
ཐ་མག་འཐེན་སའི་གང་ཟ་ཐ་ཁུག་གཅིག
ད་ལྟ་ཟ་བྱེད་ལ་ཕུག་ཆག་པ་གཅིག །
ན་རྟེན་ཤི་རྟེན་ཊམ་ཁ་དཀར་པོ་གཅིག
པ་ཕའི་དུས་ཀྱི་འབོག་ཏོ་རྙིང་སོང་གཅིག
ཕ་མའི་དུས་ཀྱི་སྐུ་ཐང་རེ་གཉིས་གཅིག
བ་མོ་མེད་པའི་འོ་ཟོ་རྐུབ་ལུག་གཅིག །
མ་ཡིས་བཞག་པའི་མར་སྣོད་སྤུས་ལེགས་གཅིག
རྩྭ་ཡིས་བརྒྱངས་པའི་འབོལ་གདན་རྙིང་པ་གཅིག
ཚྭ་ཁུག་ནང་དུ་ཚྭ་རྡོག་ཆུང་ངུ་གཅིག
ཛ་ཛོར་བླུག་སའི་རྒྱ་རའི་ཁོམ་འབོག་གཅིག
ཝ་ནག་ཞྭ་མོ་མུག་པས་བཟས་པ་གཅིག་
ཞ་ཐུལ་སྤུ་ཟད་རྒྱབ་ཤ་རལ་པ་གཅིག
ཟ་བཏུང་སྤྱོད་བྱེད་ལྷོ་རོང་སྐྱ་ཕོར་གཅིག
226



འབ་རྒྱུ་མེད་པའི་རྒྱ་ཁྱི་ཨབ་སོག་གཅིག་
ཡས་རྡོ་མེད་པའི་སྒོག་ཏིང་སྤུས་ལེགས་གཅིག
རྭ་ཅོའི་ཡུ་ལྡན་གྲི་ཆུང་ལེགས་ཙམ་གཅིག
ལ་ཕུག་བརྡར་སའི་ལབ་རྡར་ཟད་དོ་གཅིག
ཤ་ཚལ་བྱུང་དུས་གཏུབ་བྱེད་ཚལ་ཏོ་གཅིག
ས་ཁྲིའི་སྟེང་དུ་ཁ་གདན་སྣེ་རལ་གཅིག །
ཧ་ཅང་གཅེས་པའི་ཁོག་ལྟེར་གཡུ་རྩི་གཅིག
ཨ་མས་བསྐུར་བའི་བུ་རམ་རྩྭ་སྒོར་གཅིག
དེ་མིན་རིན་ཐང་ཆེ་བ་གང་ཡང་མེད།
སྐྱིད་ཟུར་ཁ་ཆེ་དབང་ཐང་དེ་ལྟར་ལགས།
ཞེས་བྲིས་ནས་སྤྲད་པས་མི་དེས་ཀྱང་དེ་ནས་བཟུང་སྐྱིད་ཟུར་ལགས་ཀྱི་
སར་བུ་ལོན་འདེད་པར་མ་ཡོང་བར་གྲགས་སོ། །
བཅོ་བརྒྱད་པ། རྣལ་འབྱོར་པ་དང་འདོགས་ཁྱིའི་གཏམ་གླེང་། །
བཀའ་བློན་རག་ག་ཤག་གམ་མདོ་མཁར་བ་བྱང་སྟག་ལུང་དུ་ཕེབས་
པའི་སྐབས་ཤིག་སྐྱིད་ཟུར་ལགས་ཆིབས་ཞབས་སུ་ཡོད་པ་དང་། ཁོང་རྣམས་
འཕན་པོའི་ནང་ཕེབས་སྐབས་འཕན་པོ་ལྕང་ར་ཤར་པ་ཟེར་བའི་ཁྱིམ་ཚང་ཞིག་
གི་སྒོ་རྩར་རྣལ་འབྱོར་པ་ཞིག་གིས་སློང་མོ་བྱས་ཏེ་སྐད་རྒྱག་སྐབས་གློ་བུར་དུ་
ཁྱིམ་དེའི་འདོགས་ཁྱི་བསྡིགས་སུ་རུང་བ་ཞིག་ཡོད་པ་དེ་ཤོར་ནས་རྣལ་འབྱོར་
པའི་ཕྱོགས་སུ་རྒྱུགས་ཡོང་བ་དང་། རྣལ་འབྱོར་པ་དེས་བདེ་ལྕག་འཁྱུག་པོས་
འཁར་རྒྱུག་དེ་འཕྱར་ཏེ་གཞུ་ལ་ཁད་དེར་ཁྱིམ་དེའི་བུ་མོ་ཞིག་རྒྱུག་ཡོང་སྟེ་
འདོགས་ཁྱི་བཟུང་ནས་བཏགས་རྗེས་རྣལ་འབྱོར་པ་དེར་རྩམ་པ་སྟེར་བ་བཅས་
བཀའ་བློན་རག་ག་ཤག་དང་ཆིབས་ཞབས་སུ་ཡོད་པ་ཚང་མས་མཐོང་བས་
227



བཀའ་བློན་རག་ག་ཤག་གིས་སྐྱིད་ཟུར་ལགས་སུ་བྱུང་མ་ཐག་པའི་གནས་ཚུལ་
དེའི་སྐོར་རྩོམ་ཞིག་བསྐྱོན་དགོས་གསུངས་པ་དང་སྐྱིད་ཟུར་ལགས་ཀྱིས་དེ་མ་
ཐག་རྟ་སྟེང་དུ་སམ་ཁྲའི་ཐོག་བརྩམས་པ་འདི་ལྟར། ཡུལ་གང་སྐྱིད་ནས་ཡོང་
བའི་རྣལ་འབྱོར་པ་ཞིག་གིས་མི་ཚང་ཆེན་པོ་ཞིག་གི་སྒོ་འགྲམ་དུ་སླེབས་ནས་
འདི་སྐད་དུ།
ཀ་ཡེ་ཚུར་ལ་གསོན་དང་སྦྱིན་བདག་མཁྱེན།
ཁ་སྐོམ་གྲོད་པ་ལྟོགས་པའི་རྣལ་འབྱོར་ལ།
ག་བྱས་བཀྲེས་སྐོམ་སེལ་བའི་སྦྱིན་པ་སྩོལ།
ང་ཡིས་གསོལ་བ་སྨོན་ལམ་གང་རྒྱས་ཞུ།
ཞེས་བྱས་པས། ཁྱིམ་ཚང་དེ་ནས་ཁྱི་དོམ་འདྲ་བ་ཞིག་དོན་ནས་ན་རེ།
ཅ་ཅོ་གང་དྲན་སྨྲ་བའི་རྣལ་འབྱོར་ཁྱོད། །
ཆ་ལུགས་ཆོས་དང་མཐུན་པ་མེད་པའི་ཁར།
ཇ་ཆང་བཟས་ལ་འདོད་པ་ཆེ་བའི་སྐྱོན། །
ཉ་མོ་ལྕགས་ཀྱུས་འཛིན་ལྟར་ངས་ཁྱོད་འཛིན།
ཞེས་བརྗོད་པ་ན། རྣལ་འབྱོར་པས། །
ཏ་ལའི་ཤིང་ལས་དཀྲུགས་པའི་དབྱུག་པ་འདི།
ཐ་མལ་ཁྱི་འགྲམ་གཅོག་པའི་ལག་ཆ་ཡིན། །
ད་ལྟ་རང་ཚང་ནང་དུ་མ་འཛུལ་ན། །
ན་མེད་འཆི་འདུག་ཟེར་བ་ཐོས་ཡོང་ངོ༌།
ཞེས་བྱས་པས་ཡང་ཁྱི་ན་རེ།
དཔག་བསམ་ཤིང་ལས་དཀར་བའི་མཆེ་བ་འདི།
ཕར་ཚུར་འགྲུལ་པའི་རྐང་པའི་ཆག་སྒོ་ཡིན།
བ་ཤ་མི་ཡིས་ཟ་ལྟར་མི་འགོར་བས།
228



མ་འབོད་མགྲོན་ཁྱོད་ད་ལྟ་ཉིད་དུ་ཟ།
ཞེས་བརྗོད་པ་དང་རྣལ་འབྱོར་པ་ན་རེ། །
ཙ་རི་ལ་སོགས་དབེན་པའི་རི་ཁྲོད་དུ།
ཚ་གྲང་དཀའ་སྤྱད་སྒོམ་སྒྲུབ་བྱས་པའི་མི།
ཛ་དྲག་ཁྱི་ངན་ཁྱོད་ལ་ང་མི་འཇིགས།
ཝ་མོ་སྤྲང་པོས་གསོད་ལྟར་གསོད་པར་ནུས།
ཞེས་མཆན་ཁུང་འོག་ནས་དབྱུག་པ་དེ་བཏོན་ནས་བསྣུན་ཀྱང་ཁྱི་དེ་ནི་
སྡུག་སྐད་མི་འདོན་པར་ན་རེ། །
ཞྭ་སེར་བླ་མ་ཡོད་ན་ད་སྒོམས་ཤིག
ཟ་མ་ཞིམ་མངར་ཡོད་ཀྱང་ཟ་ལོང་མེད།
འ་འུར་ཁ་ཆེམས་ཡོད་ཀྱང་འཇོག་ལོང་མེད།
ཡ་མཚན་གྲུབ་རྟགས་མེད་པ་ཐག་གིས་ཆོད། །
ཅེས་ལྕགས་ཐག་དེ་སིང་སྒྲ་དང་བཅས་ཏེ་བཅད་ནས་རྣལ་འབྱོར་པའི་
ཕྱོགས་མཆོངས་ཏེ་དེའི་གོས་ཀྱི་ཐུ་བ་ནས་བཟུང་བས་དེ་མ་ཐག་ཁྱིམ་དེ་ནས་
གཞོན་ནུ་མ་མཛེས་ཤིང་ཡིད་དུ་འོང་བ་ཞིག་གིས་ལག་ཏུ་རྩམ་པ་དང་ཆང་
འཁྱེར་ནས་འོང་སྟེ་ཁྱི་བཀག་ནས་འདི་སྐད་དོ། །
ར་བ་གངས་བསྐོར་ཞིང་མཆོག་ལྷ་ས་བསྐོར། །
ལ་ཀླུང་བརྒལ་ནས་རྣལ་འབྱོར་ཆོས་ལ་ཕེབས།
ཤ་ཟ་སྲིན་པོ་འདྲ་བའི་ཁྱི་ཁྱོད་ཀྱང༌།
ས་ཁུང་ཚང་གི་ནང་དུ་ད་ཉོལ་ཅིག
ཧ་ཅང་ཆོས་ལ་དད་པ་ཆེ་བའི་མིར།
ཨ་མས་བུ་བཞིན་བྱམས་བརྩེས་སྐྱོང་ན་ལེགས།
ཞེས་རྣལ་འབྱོར་པ་དང་། འདོགས་ཁྱི་གཉིས་ཀྱི་དབར་ལ་བུ་མོ་དེས་
229



བར་
འདུམ་བྱས་སོ། །ཞེས་པ་འདི་སྐྱིད་ཟུར་ལགས་ཀྱིས་རྟ་ཐོག་ལ་བརྩམས་པའོ། །
བཅུ་དགུ་པ། ལུང་བསྟན་གྱི་དོན་རྟོགས་པ།
ཏཱ་ལའི་བླ་མའི་ཡང་སྲིད་གང་དུ་ཡོད་མེད་སྐོར་སྡེ་པ་གཞུང་གིས་གནས་
ཆུང་ཆོས་སྐྱོང་སྤྱན་འདྲེན་ཞུས་ནས་ལུང་ཞུ་བྱས་པས་གནས་ཆུང་གིས་འཁར་
རྔ་ཞིག་བསྟན་པ་རེད། ས་དབང་དང་མཁན་མགྲོན། ཛ་ ཐལ་རིམ་བཞིའི་
ནང་ནས་དེའི་དོན་གོ་བ་ལོན་ཐུབ་མཁན་གཅིག་ཀྱང་མ་བྱུང་བར་མཐར་དྲུང་
དཀྱུས་ཀྱི་དཀྱིལ་ལ་བསྟན་ནས་“ འདིའི་དོན་སུས་ཤེས་” ཞེས་དྲིས་པས་ཚང་
མས་མགོ་ཡུག་ཡུག་བྱེད་པའི་སྐབས་སྐྱིད་ཟུར་ལགས་དལ་བུར་ཡར་ལངས་ནས་
འཁར་རྔ་ཚུར་བླངས་ཏེ་བརྡུངས་ཙམ་བྱས་ཏེ་སྐད་གསང་མཐོན་པོས་“ རྒྱུ་འདི་
ནི་ལི་རྔས།(རེད) བརྡུངས་ན་ཐང་ཟེར་གྱི་རྔས།( རེད) རྒྱལ་བའི་ཡང་སྲིད་
རིན་པོ་ཆེ་ལི་ཐང་ལ་ཡོད་པ་མིན་འགྲོ་” ཞེས་བཤད་པ་ལྟར་ཡང་སྲིད་ཀྱང་ལི་
ཐང་ནས་བརྙེད་པར་གྲགས་སོ། །ཏཱ་ལའི་སྐུ་ཕྲེང་བདུན་པ་དང་བཅུ་པ་སྟེ་སྔ་
རྗེས་གཉིས་ ལི་ ཐང་ ལ་འཁྲུངས་པས་དེ་ གཉིས་ གང་ གི་སྐབས་ཡིན་རེ་ཞིག་
བརྗོད་དཀའ་བ་ལགས་སོ། །
ཉི་ཤུ་པ། སྙན་ངག་བརྩམས་ཏེ་བུ་ལོན་དག་པ།
སྐྱིད་ཟུར་ལགས་སྐྱིད་སྡུག་ཞན་པས་བུ་ལོན་མང་པོ་ཡོད་ཁར་སྤྲོད་རྟེན་
ཡང་མེད་པ་རེད། ཉིན་གཅིག་ཁོང་ཏཱ་ལའི་བླ་མའི་སར་བཅར་སྐབས་ཏཱ་ལའི་
བླ་མས་ཁོང་ལ་ “ ཁྱོད་རང་ལྟོ་གོས་ཞན་ཁར་བུ་ལོན་གྱི་དཀྱིལ་ལ་དིམ་ནས་
བསྡད་ཡོད་པ་རེད་ཅེས་གོ་ཐོས་བྱུང་བས་བདེན་པ་རེད་དམ” ཞེས་བཀའ་འདྲི་
གནང༌། སྐྱིད་ཟུར་ལགས་ཀྱིས་“ ལགས། ད་ག་རང་ཧེ་བག་མེད་ངེས་རེད་”
230



ཅེས་ཞུས། ཏཱ་ལའི་བླ་མས་་་ དེ་འདྲ་ཡིན་ན་ག་འདྲ་བྱས་ནས་སྤྲོད་རྩིས་ཡོད་
དམ”ཞེས་གསུང་པས་སྐྱིད་ཟུར་ལགས་ཀྱིས་“ དྲང་པོ་ཞུས་ན་ངན་ཤེས་སྒལ་
རལ་བྱས་པ་དེ་འདྲ་རྩ་བ་ནས་མིན་པར་སྤྲོད་རྟེན་མེད་ངེས་ལགས་” ཞེས་ཞུས།
ཏཱ་ལའི་བླ་མས་“ ཁྱོད་རང་རྩོམ་མཁས་པོ་ཡོད་པ་མ་རེད་དམ། ཁྱོད་ཀྱིས་ཀ་
བཤད་ཚིགས་བཅད་ཤོ་ལོ་ཀ་གཅིག་གི་ནང་དུ་བུན་བདག་ཡོངས་དང་བུན་ཆད་
ཡོངས་རྫོགས་ཚུད་པ་བྱས་ཐོག་སྤྱོད་རྟེན་མེད་ལུགས་ཀྱི་རྒྱུ་མཚན་དང་བཅས་པ་
འཁོད་པ་བྱེད་ཐུབ་ན་དེ་ལ་ངས་དམར་དམ་ཕབ་ཆོག་” ཅེས་གསུངས་པས་
སྐྱིད་ཟུར་ལགས་ཀྱིས་བཀའ་དྲིན་ཆེ་ཞེས་ཕྱག་གསུམ་འཚལ་ཏེ་མར་བསྡད་ནས་
ཀ་བཤད་བྲིས་པ་འདི་ལྟར།
ཀ་ཡེ་འབྱོར་ལྡན་བུན་བདག་ལྷན་རྒྱས་སུ།
ཁ་ཙམ་མིན་པར་སྐྱིད་སྦུག་ཟུར་པ་ངར། །
ག་ནས་བལྟས་ཀྱང་སྤྲོད་བརྟེན་མེད་ངེས་ལ།
ང་ཡི་ཐེའུ་འདི་ཡིས་འཐུས་པར་མཛོད། །
ཅེས་བྲིས་ནས་ཡར་ཕུལ་བས་ཏཱ་ལའི་བླ་མས་དེར་གཟིགས་ནས་དབུ་
འཇོག་ཙམ་ གནང་སྟེ་ དམར་ དམ་ ཕབ་པ་ རེད། དེ་ནས་བཟུང་ སྐྱིད་ཟུར་
ལགས་སུ་བུ་ལོན་འདེད་ནུས་མཁན་མ་བྱུང་བ་རེད།
ཉེར་གཅིག་པ། སྔགས་འདོན་ཁུལ་བྱེད་པ།
ཉིན་ཞིག་དྲུང་ཇའི་སར་སྐྱིད་ཟུར་ལགས་ཀྱིས་ཁ་ནས་ཤུབ་ཤུབ་ཅིག་
བརྗོད་ཀྱི་ཡོད་པས་གཡས་གཡོན་གྱི་མི་དེ་ཚོས་ཁྱེད་རང་ག་རེ་གསུང་གི་ཡོད་
ཅེས་དྲིས་པས་ཁོང་གིས་སྔགས་གསོག་གི་ཡོད་ཅེས་བཤད། མི་དེ་ཚོས་ག་རེའི་
སྔགས་ཡིན་ནམ་ཞེས་དྲིས་པས་ཁོང་གིས་ང་ལ་གནོད་པ་བྱེད་མཁན་གྱི་ཁོག་
ནག་པ་དེ་ཚོར་ཧུམ་ཤི་ཕཊ་འགྱེལ་ གྱི་སྔགས་ཤིག་རྒྱག་གི་ཡོད་ཅེས་བཤད།
231



ཡང་མི་ཞིག་གིས་སྔགས་དེ་ཇི་ལྟར་ཡིན་ནམ། སྒྲ་གསལ་ཙམ་ཞིག་གསུངས་
དང་བྱས་པས། སྐྱིད་ཟུར་ལགས་ཀྱིས།
རྭ་ཛ་ཧོར་ཛ་རྡོ་ཐལ་ཡེ་ཕགས།
སྐུ་མདའ་སྐུ་རུ་ཡེ་ཧུང་ཕགས། །
ཞེས་བརྗོད་པ་སྟེ་དོན་དུ་དེ་ནི་རྭ་ཛ་ཞེས་པ་རྭ་ཕྲེང་ཛ་སག་དང་། ཧོར་
ཛ་ནི་ཧོར་ཁང་ཛ་སག རྡོ་ཐལ་ནི་རྡོ་རིང་ཐལ་ཇི། སྐུ་མདའ་ནི་སྐུ་སྲུང་མདའ་
དཔོན། སྐུ་རུ་ནི་སྐུ་སྲུང་རུ་དཔོན་བཅས་ཀྱི་མིང་ཟུར་སྔགས་ཀྱི་ཚུལ་དུ་དྲངས་
པ་སྟེ་ཁོང་རྣམས་ཀྱིས་རྒྱུན་དུ་སྐྱིད་ཟུར་ལགས་སུ་རྩེད་མོ་ཡིན་ལ་འཕྱ་དམོད་
ཀྱང་ཡིན་པ་ལྟ་བུའི་ཁ་ཤོབ་མང་པོ་བྱེད་པའི་ལན་དུ་གསུངས་པ་ཞིག་གོ །
ཉེར་གཉིས་པ། སྒྲོལ་མ་སྟོན་པ།
བཀའ་བློན་ཞིག་གི་སྒོ་འགྲམ་དུ་སྐྱིད་ཟུར་ལགས་ཀྱིས་ཡི་གེ་འདི་འདྲ་
ཞིག་བྲིས་ནས་སྦྱར་བ་སྟེ།
ཀ་པ་ལི་དེ་ཉག་རྡོ་འདྲ།
ཁ་ཡི་ཟུར་དུ་ཐེབས་ཆི་གསུམ། །
ག་ཐེར་རྩིད་པའི་མཐུར་འགོ་ཅན།
ང་ལས་ཉེས་པ་སུ་འདུག་ལྟོས།
ཞེས་བྲིས་ཡོད་པའི་དོན་ནི་བཀའ་བློན་དེའི་ཀ་ལི་ཉག་ཉག་ཅིག་ཡོད་པ་
དང་ག་ཐེར་ཐེར་ཞིག་ཡོད་ལ་འགྲམ་པའི་ཟུར་དུ་དམེ་བ་གསུམ་ཡོད་ཅིང་མགོ་
ལ་སྐྲ་མེད་པར་འགྲམ་པར་རྒྱ་ཕྲ་མོ་རྟའི་མཐུར་འགོ་འདྲ་བ་ཞིག་ཡོད་པ་བཅས་
ལ་མིང་འདོགས་བརྒྱབ་པ་ཞིག་ཡིན་པ་རེད། ཡི་གེ་དེ་བཀའ་བློན་དེས་མཐོང་
ནས་ཁོང་ཁྲོའི་ངང་“ ཡི་གེ་འདི་སུས་བྲིས་པ་རེད། ལག་པ་དེ་བཅག་དགོས་པ་
འདུག་” ཅེས་བཤད་པ་རེད། སྐད་ཆ་དེ་སྐྱིད་ཟུར་ལགས་ཀྱིས་ཐོས་ནས་ཉིན་
232



ཞིག་བཀའ་བློན་དེ་གཙུག་ལག་ཁང་དུ་མཆོད་མཇལ་དུ་འགྲོ་སྐབས་སྐྱིད་ཟུར་
ལགས་ཀྱིས་མཐོང་ཡང་མ་མཐོང་བའི་ཚུལ་ གྱིས་དེའི་མདུན་ དུ་ གོམ་པ་དོ་
གསུམ་ཙམ་གྱི་སྔོན་དུ་འགྲོ་བཞིན་དུ་ཁ་ནས་སྒྲོལ་མ་འདོན་ཁུལ་གྱིས། །
ང་ནི་བླ་བྲང་སྟེང་གི་ཞབས་སྡོད་ཡིན་མ།
གཞུང་དོན་ཞ་ཆག་མེད་པ་ཞུས་མ། །
ལག་པ་ག་རེའི་དོན་དུ་བཅག་མ། །
ཞེས་བཤད་པ་རེད། །
དེ་ལྟར་དྲུང་འཁོར་སྐྱིད་ཟུར་ལགས་ཀྱི་མཐོང་བ་འཛུམ་ཤོར་ཞེས་པ་རེ་
ཞིག་བཤད་ཟིན་ཀྱང་འདིར་བཤད་པ་ནི་སྒྲུང་གི་ ཕྱོགས་གཅིག་ཙམ་ཡིན་གྱི་
ཡོངས་རྫོགས་ནི་མ་ཡིན་པས་འདིར་མ་གསལ་བ་གསན་མཁྱེན་བྱུང་ན་ངེས་
པར་དུ་ཁ་སྐོང་མཛད་གནང་ཡོད་པ་ཞུ་རྒྱུ་བཅས། །
(༢༠ ༡༢ལོའི་《མང་ཚོགས་རིག་གནས་》ཐོག་འཁོད།)
233



རྩོམ་སྒྲིག་འགན་ཁུར་པ། །
责任编辑:
མདུན་ཤོག་ཇུས་འགོད་པ།
#| [[ii j5 ：
དཔལ་འཛོམས།
边 宗
མེ་ལོང་།
it JE
རྡོ་དགོན་གསང་བདག་རྡོ་རྗེའི་རྩོམ་རིག་
བརྩམས་ཆོས་ཕྱོགས་བསྒྲིགས།
རྩོམ་པ་པོ།
དཔེ་སྐྲུན་མཁན།
འགྲེམས་སྤེལ་མཁན། །
གནས་ཡུལ།
སྦྲག་ཨང་།
ཁ་པར་ཨང་གྲངས། །
བརྒྱུད་འཚོང་མཁན།
དེབ་ཚད།
པར་ཤོག
པར་གཞིའི་སྒྲིག་ཐེངས་
པར་ཐེངས།
པར་གྲངས་
རིན་གོང་སྒོར།
རྡོ་དགོན་གསང་བདག་རྡོ་རྗེ་
མི་རིགས་དང་སྐྲུན་ཁང་།
མི་རིགས་དཔེ་སྐྲུན་ཁང་གི་བོད་ཡིག་རྩོམ་སྒྲིག་ཁང་།
པེ་ཅིན་ཧོ་པིང་འ་ི་བྱང་ལམ་ཨང་14ང་།
1(00013
010 - 64227665
རྒྱལ་ཡོངས་ས་གནས་སོ་སོའི་ཞིན་ཧྭ་དཔེ་ཚོང་ཁང་།
850innin x 1168mur11 1/32
7. 625
2012ལོའི་ཟླ་1 (0ང་ར་ང་རོ་བཞི་དང་པོ་བསྒྲིགས་
2(012ལོའི་ཟླ་] (0པར་པེ་ཅིན་དུ་ང་ར་ཐེངས་དང་པོ་བརྒྱབ།
(0(001 - 30(0()
13. 0)
ISBN 978 -7 - 105 - 12433 -6/] : 2381 (བོད310)



图书在版编目(CIP)数据
多贡·桑达多古文学作品集:藏文/多贡·桑达多吉著,
--北京:民族出版社,2012.10
西藏大学“211工程”三期建设成果
ISBN 978-7-105 - 12433-6
I. 1多… I.0多… . 中国文学 - 当代文学-作品
综合集 - 藏语 N. 11217.2
中国版本图书馆 CIP 数据核字(2012)第246172号
民族出版社出版发行
(北京市和平里北街14号 邮编 100313)
http:// WWW. €56. com. (on
北京艺辉印刷有限公司印刷
各地新华书店经销
2012年10月第1版 2012年10月北京第1次印刷
开本:850nm x1168mm 1/32 印张:7.625
印数:0001-3000册 定 价:13.00 元
ISBN 978-7-105 - 12433-6/1.2381 (藏 310)
(藏编室电话:58130509 藏文发行科电话:64227665)



西藏大学“211工程”三期建设项目
出版物编审委员会
主任委员:格桑群培
副主任委员;鲍志东
委 员 :徐德坤, 丁玲辉
三罗 华南木
尼玛扎西拉巴泽仁
罗桑曲尼白玛多吉。
欧珠 欧珠罗布
周松青



ཌ
#/+ @ ## / 32 ཚེ
# # # + རྒྱུ
།
སྐྱེ་
བྱུང་
3༽
རྡོ་དགོན་གསང་བདག་ཧ་ཇིའི་རྩོམ་རིག་བརྩམས་ཡོསེ་ཕུགས་ཁྲིག།
ISBN 978-7-05-12433-6
དང་
།
ཟམི་རིགས་དཔེ་སྐྲུན་
978 7 1 05IT 1 2 4336">
E[5): 13.00 JU
ཁང་
་
།
